༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W20019
n/a
ImageGroup:
||ISBN:
11KG10306
n/a
Title:
དབུ་མའི་དཔྱད་པ་གཟུར་གནས་དགྱེས་པའི་གཏམ།
dbu ma'i dpyad pa gzur gnas dgyes pa'i gtam/
Author:
ཐུབ་བསྟན་བློ་བཟང་ནོར་བུ་
thub bstan blo bzang nor bu
n/a
Descriptor:
Original Publication:
Place:
dar thang bshad grwali gsar rtsom dpe tshogs:spyi'i deb grangs 3
khreng tu'u?
|dar thang bshad grwa
1999
Publisher:
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 8/2011



དར་ཐང་བཤད་གྲྭའི་གསར་རྩོམ་དཔེ་ཚོགས།
༄༅། །དབུ་མའི་དཔྱད་པ་གཟུར་གནས་
དགྱེས་པའི་གཏམ།
སྤྱིའི་དེབ་གྲངས() 1999



~ རིགས་བདག་བླ་མ་ཐམས་ཅད་མཁྱེན་ཅིང་གཟིགས་པ་ཆེན་པོ་
ཐུབ་བསྟན་གར་དབང་ཉིན་བྱེད་བཤད་སྒྲུབ་འཕྲིན་ལས་དཔལ་བཟང་བོ་
མཆོག་གི་སྐུ་བརྙན་བཞུགས།



དཔྱད་རྩོམ་འདི་རྩོམ་པ་པོ་སྤྲུལ་ཐུབ་བསྟན་བློ་བཟང་ནོར་བུ་མཆོག་གི་སྐུ་
བརྙན་བཞུགས།



དཀར་ཆག
མགོ་བརྗོད། .... ...... སྤྲུལ་བློ་བཟང་ནོར་བུ།（7)
ཉན་རང་གིས་སྟོང་ཉིད་རྟོགས་མ་རྟོགས་ཀྱི་དཔྱད་པ། །
….....…..……. སྤྲུལ་བློ་བཟང་ནོར་བུ། （11)
བདེན་གཉིས་ཀྱི་དཔྱད་པ། ............ སྤྲུལ་བློ་བཟང་ནོར་བུ། （43)
ཞར་བྱུང་དུ《ངེས་སྒྲོན》ལ་དཔྱད་པ། ... སྤྲུལ་བློ་བཟང་ནོར་བུ། （64)
ཐ་སྙད་ཚད་གྲུབ་ཀྱི་དཔྱད་པ། ........... སྤྲུལ་བློ་བཟང་ནོར་བུ།(69)
ཀུན་གཞིའི་དཔྱད་པ། ...……….……….. སྤྲུལ་བློ་བཟང་ནོར་བུ། (71)
ཞིག་པའི་དཔྱད་པ། ................….. སྤྲུལ་བློ་བཟང་ནོར་བུ། (74)
ཕྱི་དོན་གྱི་དཔྱད་པ། .................….. སྤྲུལ་བློ་བཟང་ནོར་བུ། (79)
རང་རིག་གི་དཔྱད་པ།
སྤྲུལ་བློ་བཟང་ནོར་བུ། （88)
ཁས་ལེན་ཡོད་མེད་ཀྱི་དཔྱད་པ། ..…...….. སྤྲུལ་བློ་བཟང་ནོར་བུ། (96)
དགེ་ཚུལ་གྱི་བསླབ་བྱ། .………….…... མཁན་ཨོ་རྒྱན་བརྩོན་འགྲུས། (107)
《བོད་རྒྱ་ཚིག་མཛོད་ཆེན་མོ》ཡི་ཚད་མའི་སྐོར་ལ་དཔྱད་པ།
...…........ འཇུ་བཀྲ་ཤིས་བཟང་བོ། (115)
མི་ཕམ་གྱི་རྟོགས་བརྗོད། ........ ཆོས་ཤུལ་པད་མ་གར་དབང་
། (136)



ག་བཤད་
དེ་ཡང་ད་ལྟ་མདོ་དབུས་ཁམས་གསུམ་སྟེ་བོད་ཀྱི་ཕྱོགས་ཡོངས་ནས་
སློབ་གྲྭ་ཆེ་འབྲིང་དང༌། ལས་ཁུངས། དགོན་སྡེ་སོགས་མང་བོ་ཞིག་
གིས་གསར་རྩོམ་གྱི་དཔེ་དེབ་སྣ་ཚོགས་པ་ཞིག་ལོ་དེབ་དང་། དུས་དེབ།
ཟླ་དེབ་སོགས་བྱས་ཏེ་ཀུན་གྱི་སྤྱན་ལམ་དུ་བསྟར་བ་མིག་དཔེར་བཟུང་
ནས་ངེད་ཅག་དར་ཐང་དགོན་གྱི་གསར་སློབ་པ་རྣམས་ཀྱིས་ཀྱང་གོ་དྲུག་
ལོ་ནས་མགོ་བཟུང་སྟེ་ལོ་རེ་བཞིན་གསར་རྩོམ་གྱི་དེབ་ཆུང་རེ་པར་བསྐྲུན་
བྱས་པ་ཡིན་ལ། ད་ལོ་ཡང་དེབ་མིང་ལ 《དབུ་མའི་དཔྱད་པ་གཟུར་
གནས་དགྱེས་པའི་གཏམ》ཞེས་པ་ཞིག་པར་དུ་བསྐྲུན་ཏེ་རྒྱ་ཆེའི་གཟིགས་
པ་པོ་དག་གི་སྤྱན་ལམ་དུ་ཕུལ་བ་ལགས་སོ། ། དེབ་ཆུང་འདིར་གཙོ་བོ་
དཔྱད་ཙམ་གྱི་རིགས་དང་དེ་ལས་ཀྱང་འཛམ་གླིང་གི་རིག་གནས་ཀྱི་བང་
མཛོད་ནང་དུ་གཟི་འོད་རབ་ཏུ་འབར་བའི་ནང་དོན་རིག་པའི་སྐོར་གྱི་
དཔྱད་རྩོམ་གཙོ་བོར་བདམས་བཀོད་བྱས་ཡོད་པ་ཡིན། དེའི་རྒྱུ་མཚན་
ཡང་ད་ཆ་ག་ས་གང་དུ་གསར་རྩོམ་དཔེ་དེབ་ཀྱི་རིགས་ལོ་རེ་བཞིན་ཇེ་མང་
དང་ཇེ་ལེགས་སུ་འགྲོ་བཞིན་ཡོད་ནའང་ནང་དོན་རིག་པའི་ཐད་ཀྱི་དཔྱད་
རྩོམ་བཀོད་པའི་དཔེ་དེབ་གསར་བ་ཆེས་ཉུང་ཤོས་ཤིག་ལས་མ་མཐོང་བ་
དང༌། ནང་རིག་པའི་ཐད་ཀྱི་དཔྱད་རྩོམ་འབྲི་བའི་འོས་འགན་ཡང་གཙོ་
བོ་དགོན་སྡེ་དག་ལ་ཡོད་པར་མཐོང་སྟེ་འདིར་མགོ་ལོག་དར་ཐང་དགོན་
གྱི་ལས་ཐོག་ཁྲི་འཛིན་པ་དགེ་རྒན་བཀའ་དྲིན་ཅན་ཐུབ་བསྟན་བློ་བཟང་
ནོར་བུ་མཆོག་གི་ལྗགས་རྩོམ་གྱི་སྐོར་ལས་དབུ་མའི་དཔྱད་རྩོམ་སྟེ་བོད་སྔ་
ཕྱིའི་བཞེད་མཚམས་མི་འདྲ་བ་རྣམས་ལུང་རིགས་དྲི་མ་མེད་པས་བརྒལ་



ཞིང་བརྟགས་ཏེ་གང་འགྲིག་པ་དང་མི་འགྲིག་པའི་དཔྱད་བསྡུར་གནང་
ཡོད་པ་རྣམས་བཀོད་པ་ཡིན་ནོ། །སྤྱིར་བརྒལ་བརྟག་གི་དཔྱད་རྩོམ་འདི་
དང་འདི་འདྲ་བ་ལ་རང་གི་སྒྲོ་འདོགས་གཅོད་ཅིང་གཞན་གྱི་ལོག་རྟོག་
བསལ་བ་དང་། ཁྱད་པར་དུ་དཀའ་བའི་གནད་རྣམས་ཚེགས་ཆུང་ངུས་
བདེ་བླག་ ཏུ་ རྟོགས་ པ་ སོགས་ ཀྱི་ དགེ་ མཚན་ བླ་ ན་ མེད་ པ་ ཡོད་ ཀྱང༌།
དེང་དུས་སུ་མཁས་པར་ཁས་འཆེ་བ་འགའ་ཞིག་གིས་དགེ་མཚན་དེ་དག་
མ་མཐོང་བར། དགག་བཞག་གིས་རྩོད་ལན་གཏོང་རེས་བྱེད་པ་ཆགས་
སྡང་གི་རྒྱུ་དང་། བསྟན་པ་འཕུང་དཀྲུག་བཟོ་བྱེད་ལས་ལེགས་ཆ་མི་
འདུག་ཚུལ་མང་པོ་ཞིག་བཤད་ཀྱང་དེ་ནི་ཁོ་རང་ཉིད་ཀྱིས་མ་ཤེས་པ་དང་
མ་འབྱོན་པའི་སྐྱོན་མཚང་སྦེད་པའི་གཡོ་སྒྱུའི་ཟོལ་སྦྱོར་ཞིག་ལས་གཞན་ཅི་
ཡང་མ་ཡིན་ཏེ། སྤྱིར་རྒྱལ་བ་རྫོགས་པའི་སངས་རྒྱས་བཅོམ་ལྡན་འདས་
ཀྱི་བསྟན་པ་ལུང་དང་རྟོགས་པའི་བདག་ཉིད་ཅན་འདི་ཉིད་འཛིན་སྐྱོང་
སྤེལ་གསུམ་བྱེད་པ་ཐོས་བསམ་སྒོམ་གསུམ་གྱི་བྱ་བ་ལ་རག་ལས་པ་དང་དེ་
ཡང་འཆད་རྩོད་རྩོམ་གསུམ་དང་དེ་ལས་ཀྱང་མ་རྟོགས་ལོག་རྟོག་ཐེ་ཚོམ་
གསུམ་གྱི་རྨོངས་པ་དྲུངས་ནས་འབྱིན་བྱེད་རྩོད་པ་རིག་པ་སྟེ་བརྒལ་བརྟག་
གི་བྱ་བ་འདི་ཁོ་ན་ལ་རག་ལས་ཤིང་འདི་ཉིད་ཐོག་མཐའ་བར་གསུམ་དུ་
མེད་དུ་མི་རུང་བ་ལོ་ཏོག་གཡུར་དུ་སྨིན་པ་ལ་རྐྱེན་ཆུ་ལུད་དྲོད་གཤེར་ལྟ་
བུར་སྟོན་པ་ཐུགས་རྗེ་ཅན་གྱིས་ཡེ་ཤེས་ཀྱི་སྤྱན་གྱིས་གཟིགས་ཏེ་དམ་པའི་
ཆོས་སུན་འབྱིན་པ་རྣམས་ བྲན་ བཞིན་དུ་ཚར་བཅད་ པར་ངས་ གནང་
ངོ༌ ༑ ༑ གང་དེ་དག་ཚར་གཅོད་པར་མི་བྱེད་པ་དེ་དག་ནི་ངའི་བསྟན་པ་
ལས་ཤིན་ཏུ་རིང་བ་ཡིན་ནོ། ། གང་དེ་རྣམས་ཚར་གཅོད་པར་བྱེད་པ་དེ་
དག་ནི་ངའི་སློབ་མ་ངའི་ཉན་ཐོས་ཡིན་ནོ། ། ཞེས་དང༌། དགེ་སློང་དག་
གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་བཞིན་དུ། །
ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་མིན། །



ཞེས་གསུངས་པ་ཡིན་ནོ། །དེར་མ་ཟད་རྒྱལ་བ་མཉམ་མེད་བུ་རམ་ཤིང་
བའི་ཞབས་ཟུང་རྩིབས་སྟོང་འཁོར་ལོའི་རེ་ཁ་འཕགས་ཡུལ་རྡོ་རྗེ་གདན་གྱི་
སྤོ་ལ་དངོས་སུ་བཀོད་ཅིང་ཞལ་གྱི་དཀྱིལ་འཁོར་མཚན་དང་དཔེ་བྱད་ཀྱིས་
སྤྲས་ཤིང་བལྟ་བས་ཆོག་མི་ཤེས་པ་ཤར་ཕྱོགས་ཨེ་ཤ་ཡི་གླིང་གི་མིའི་འགྲོ་བ་
ཡོངས་ཀྱི་ཐུན་མོང་གི་སྣང་ངོར་མངོན་པར་བྱས་པའི་དུས་སུ་ཡང་ཕྱི་རོལ་
མུ་སྟེགས་པའི་སྟོན་པ་སོགས་ལ་ཉན་ཐོས་རྣམས་ཀྱིས་བརྩད་དེ་ནང་བའི་
བསྟན་པ་བསྟན་པ་རྣམ་དག་ཏུ་བསྒྲུབས་པ་ལ་སྟོན་པ་ཐུགས་རྗེ་ཅན་གྱིས་
ཐུགས་དགྱེས་པས་དབུགས་དབྱུང་གནང་ཚུལ་སོགས་སྔོན་གྱི་བསྟན་་་་་
བཅོས་དག་ཏུ་བཤད་པ་དང༌། རྗེས་སུ་ཡང་དཔལ་མགོན་འཕགས་པ་ཀླུ་
སྒྲུབ་ཡབ་སྲས་དང༌། རིགས་པའི་དབང་ཕྱུག་སློབ་དཔོན་ཕྱོགས་ཀྱི་གླང་
པོ་དང་དཔལ་ལྡན་ཆོས་ཀྱི་གྲགས་པ་སོགས་འཛམ་གླིང་མཛེས་པར་བྱེད་
པའི་རྒྱན་དྲུག་མཆོག་གཉིས་དང༌། རྨད་དུ་བྱུང་བའི་སློབ་དཔོན་གཉིས་
སོགས་ཀྱིས་ཀྱང་ཡང་དག་པའི་རིགས་པའི་ང་རོ་ཆེས་ཆེར་བསྒྲགས་ཏེ་རང་
དང་གཞན་གྱི་ལོག་པར་རྟོག་པའི་རི་དྭགས་ཀྱི་ཚོགས་རྣམས་སྐྲག་པར་
མཛད་ཅིང༌། ཕྱི་བ་ནང་བར་དང་ནང་བ་ཡང་འོག་མ་གོང་མར་དཀྲི་བ་
སོགས་ཀྱིས་རྒྱལ་བའི་བསྟན་པ་རྒྱས་པར་བྱས་པ་དང༌། དེ་བཞིན་དུ་
རང་རེ་བསིལ་ལྡན་སྲིན་པོའི་རྒྱལ་ཁབ་བྱང་ཕྱོགས་མུན་པའི་སྨག་རུམ་
དུའང་དམ་པའི་ཆོས་ཀྱི་སྒྲོན་མེ་ཐོག་མར་སྦར་བ་པོ་སློབ་དཔོན་པད་མ་
འབྱུང་གནས་དང༌། མཁན་ཆེན་ཞི་བ་འཚོ་སོགས་ཀྱིས་ཐང་ནག་བོན་པོ་
དང༌། ལི་ཤི་ལྟག་རིང་སོགས་དང་བརྩད་པ་དང༌། དེའི་རྗེས་སུ་སློབ་
དཔོན་པད་མའི་ངང་ཚུལ་གྱིས་རྒྱ་ནག་ཧ་ཤང་མ་ཧ་ཡ་ན་དང༌། ས་པཎ་
གྱིས་མུ་སྟེགས་འཕྲོག་བྱེད་དགའ་བོ་རྩོད་པས་ཚར་བཅད་པར་བྱས་པ་ཡང་
བསྟན་པ་འཕེལ་བྱེད་ལས་འགྲིབ་ པའི་རྒྱུ་རུ་ནམ་ཡང་མ་གྱུར་བ་དང༌།
གཞན་ཡང་ས་སྐྱའི་གོ་ཤཱཀ་སྟག་གསུམ་སོགས་དང་རྗེ་ཙོང་ཁ་བ་སོགས་



དགེ་ལྡན་པའི་མཁས་དབང་རྣམས་ཀྱིས་བརྒལ་ལན་ཕུལ་རེས་གནང་བ་
དང༌། ཉེ་རབས་སུ་ཡང་འཇུ་མི་ཕམ་འཇམ་དབྱངས་རྣམ་རྒྱལ་དང༌།
དཔའ་རི་བ་བློ་བཟང་རབ་གསལ། རྨིས་ སྟེང་བློ་བཟང་དཔལ་ ལྡན།
རྡོ་སྦིས་ཤེས་རབ་རྒྱ་མཚོ་སོགས་ཀྱིས་ཀྱང་བརྒལ་བརྟག་གི་སྒོ་ནས་རིགས་
པའི་རོལ་རྩེད་ཀྱི་རྣམ་གྲངས་མཐའ་ཡས་པ་ཞིག་ངོམ་རེས་བྱས་པ་གྲངས་
ཀྱིས་མི་ལངས་ཀྱང་དེ་དག་དངོས་སུ་རང་རང་སོ་སོའི་གྲུབ་མཐའ་རྒྱས་
ཕྱིར་དང༌། དོན་ལ་རྒྱལ་བའི་བསྟན་པ་ ཉམས་པ་སླར་གསོ་དང་མ་་་
ཉམས་པ་གོང་འཕེལ་དུ་འགྲོ་བའི་རྒྱུ་འབའ་ཞིག་ལས་ཆགས་སྡང་གི་རྒྱུ་རུ་
གྱུར་ཏེ་དམག་འཐབ་བྱས་པའི་ལོ་རྒྱུས་མེད་ལ་བསྟན་པ་བཤིགས་པའི་ལོ་
རྒྱུས་དེ་བས་ཀྱང་མེད་དོ། །འདིར་ཡང་མཐར་ཐུག་གི་ལྟ་བ་ཡོད་མིན་མེད་
མིན་གྱི་སྤྲོས་བྲལ་དང་མེད་དགག་སྟོང་རྐྱང་གཉིས་ལས་གང་ཡིན་ལ་དཔྱད་
པ་དང༌། སྔ་རབས་པ་འགའ་ཞིག་གིས་ཕྱི་རབས་པ་ལ་འཕངས་པའི་
ཞིག་པའི་རྩོད་པ་སོང་མིན་ལ་དཔྱད་པ། ཐལ་འགྱུར་བས་སྣང་བ་སེམས་
ཙམ་དུ་འདོད་མིན་ལ་དཔྱད་པ་དང༌། གཞན་ཡང་དེང་དུས་ཀྱི་ཕྱི་་་
རབས་པ་འགའ་ཞིག་གིས་དགེ་ཆོས་ཀྱི་ཁས་ལེན་མེད་པའི་ལྟ་བ་མི་འཐད་
པར་བཤད་པ་ལ་དཔྱད་པ་སོགས་དཔྱད་རྩོམ་བཅུ་ཡས་མས་ཤིག་བརྩམས་
ཡོད་པ་ཡང་བསྟན་པ་དང་བློ་ལྡན་དག་གི་བློ་གྲོས་འཕེལ་བྱེད་ཀྱི་རྒྱུ་ལས་
བསྟན་པ་འཕུང་དཀྲུག་བཟོ་བའི་རྐྱེན་དུ་འགྱུར་མི་སྲིད་དེ། དེའི་རྒྱུ་
མཚན་ཡང་གཙོ་བོ་རྩོམ་པ་པོ་ཁོང་སྐུ་ན་ཕྲ་བའི་དུས་སུ་རྒྱལ་བ་ཇོ་ནང་བ་
ཆེན་པོའི་བསྟན་པར་ཞུགས་ཏེ་བཀའ་འཁོར་ལོ་ཐ་མའི་དགོངས་པ་འགྲེལ་
བ་ལ་འགྲན་ཟླ་དང་བྲལ་བ་ཡོངས་གྲགས་ཀྱི་མཚན་ལ་ལྕམ་མདའི་མཁན་
པོ་ནག་ཤེར་སོགས་ཀྱི་མདུན་ནས་ཇོ་ནང་བའི་ཡིག་ཆ་ལ་སྦྱངས་བ་རྒྱ་ཆེར་
གནང་བ་དང༌། དེའི་རྗེས་སུ་མགོ་ལོག་དར་ཐང་དགོན་གྱི་ལྡོང་མཁན་
པོ་འཇིགས་མེད་དཀོན་མཆོག་གི་ཡང་སྤྲུལ་དུ་ངོས་བཟུང་བ་ནས་གནུབ་



ཟུར་མཁན་ཆེན་འཇིགས་མེད་ཕུན་ཚོགས་དང༌། མགར་བ་མཁན་པོ་བློ་
བཟང་ཚུལ་ཁྲིམས། མི་ཉག་མཁན་པོ་གུ་རུ་སོགས་སྔ་འགྱུར་རྙིང་མའི་
བཤེས་གཉེན་མང་པོ་བསྟེན་ཏེ་ཀུན་མཁྱེན་སྔ་ཕྱི་དང༌། རོང་ཟོམ་དང༌
མི་ཕམ་སོགས་ཀྱི་ཡིག་ཆ་ལ་སྦྱངས་བ་བྱས། དེ་ནས་བླ་བྲང་བཀྲ་ཤིས་
འཁྱིལ་དང་འབྲས་སྤུངས་སོགས་སུ་ཕེབས་ཏེ་དགེ་བཤེས་འཇམ་དབྱངས་
རྒྱ་མཚོ་དང༌། དགེ་བཤེས་ལྷ་རམ་པ་ཆོས་འཕེལ་རྣམ་རྒྱལ། རྒན་ལམ་
རིམ་པ་སོགས་མཁས་པའི་དབང་བོ་དུ་མ་མཉེས་པ་གསུམ་གྱིས་ལེགས་པར་
བསྟེན་ཏེ་རི་བོ་དགེ་ལྡན་པའི་ཕྱོགས་ཀྱི་ཡིག་ཆ་ལ་སྦྱངས་བ་གནང་བ་དང༌།
ད་ལྟ་ཡང་གོ་ཤཱཀ་སྟག་གསུམ་སོགས་དཔལ་ས་སྐྱ་བའི་མཁས་དབང་དག་
གི་ཡིག་ཆར་ཞིབ་གཟིགས་གནང་བཞིན་ཡོད་པ་སོགས་མདོར་ན་འཕགས་
བོད་ཀྱི་གཞུང་ཕྱོགས་རེ་བ་དང་གསར་རྙིང་གི་གཞུང་ཕྱོགས་རེ་བ་ཙམ་གྱི་
ཁྲོན་པར་ལུས་པའི་སྦལ་བ་ཆགས་སྡང་གི་རྨ་སྲོལ་ཅན་ཞིག་གི་རྟུལ་ཞུགས་
དང་དུ་མ་བཞེས་པར་ཕྱོགས་མེད་ཀྱི་གཞུང་དང་གྲུབ་མཐའ་ལ་སྦྱངས་བ་
རྒྱ་ཆེར་གནང་བས་བསྟན་པ་ཐམས་ཅད་འགལ་མེད་དང༌། གསུང་རབ་
མ་ལུས་གདམས་པར་ཤར་པའི་གཟུར་གནས་བློ་ལྡན་ཞིག་ཏུ་གྱུར་ཅིང་།
དེའི་དན་རྟགས་སུ་ཡང་ཁ་དོན་གཅིག་མཚུངས་ཀྱི་སྡོམ་ཚིག་ཅིག་དཔྱད་
རྩོམ་འདིའི་མཇུག་རྒྱན་གྱི་ཚུལ་དུ་བཀོད་ཡོད་པ་ལྟ་བུ་ཡིན་པའི་ཕྱིར་རོ། །
ཡིན་ནའང་ད་དུང་བླུན་པོ་ཅི་ཡང་མི་ཤེས་པ་ཅོལ་ཆུང་གཡམ་རྒྱུག་ལ་
དགའ་བ་འགའ་ཞིག་ལ་ཆགས་སྡང་སློང་བྱེད་དང༌། ཆོས་སྤོང་གི་ལས་
ངན་ཚབས་པོ་ཆེ་གསོག་པའི་རྐྱེན་དུ་འགྱུར་སྲིད་ཀྱང་དེ་ནི་དེ་འདྲའི་གང་
ཟག་ཁོ་ རང་ ཉིད་ཀྱི་སྔོན་ གྱི་ བསགས་ འཕྲོ་དང་སྨོན་ལམ་དམན་ཞིང༌།
ཚེ་འདིར་དད་པ་དང་དག་སྣང་ཆུང་བ་དང་། ཕྱོགས་ལྷུང་གི་གདོན་
གྱིས་ཡིད་བརླམས་པའི་ཉེས་པ་ལས་དཔྱད་རྩོམ་འདིའི་སྐྱོན་གཏན་ནས་མ་
ཡིན་ཏེ། དཔེར་ན། ཉི་འོད་ཀྱིས་སྲིན་བྱའི་འདྲེན་བྱེད་ལྗོངས་བར་
5



བྱེད་པ་ཉི་འོད་ཀྱི་སྐྱོན་མིན་པ་དང༌། འོ་མས་སྦྲུལ་འཆི་བར་བྱེད་པ་འོ་
མའི་སྐྱོན་མིན་པ་དང་། སེང་གེའི་འོ་མས་རྫ་སྣོད་རལ་བར་བྱེད་ཀྱང་དེ་
སེང་གེའི་འོ་མའི་སྐྱོན་མིན་པ་བཞིན་ཡིན་ནོ། །དེས་ན་དེ་འདྲའི་གང་ཟག་
བློ་ཆུང་བ་རྣམས་ཀྱིས་རང་རྒྱུད་རང་གིས་ཚོད་ཟིན་པར་བྱས་ནས་ཅི་ཡང་
མི་སྨྲ་བའི་བཏང་སྙོམས་སུ་གནས་ན་ལུགས་གཉིས་གང་ནས་བལྟས་ཀྱང་
མཛེས་པ་ཡིན་ནོ། །དེ་ལྟ་བུ་མ་ཡིན་པར་བློ་གྲོས་ཀྱི་ནོར་དང་ལྡན་ཞིང་སྨྲ་
བའི་འདབ་སྟེགས་རབ་ཏུ་ཡངས་པའི་དཔྱོད་ལྡན་མཁས་པའི་དབང་བོ་
རྣམས་ཀྱིས་ལྐོག་ལབ་ཙམ་མ་ཡིན་པར་ཡང་དག་པའི་ལན་གྱི་སྐྱེས་བཟང་
ཤེས་ལྡན་ཡོངས་ཀྱི་འདྲེན་བྱེད་ཀྱི་དགའ་སྟོན་དུ་གནང་བ་ལ་ཆར་སྡོད་
བྱེའུས་སྤྲིན་གྱི་མེ་ཏོག་ལྟར་རེ་ཞིང་སྒུག་པར་བྱེད་དོ། །
ཞེས་འབར་ཁམས་གྲོང་རྡལ་གྱི་གྲོགས་ སངས་རྒྱས་ཚང་གི་ཤེལ་་་
ཁྱམས་ནས་འཇུ་བཀྲ་ཤིས་བཟང་བོས་བྲིས་སོ། །
(༩༩, ༥. ༣
ili
ili
སྐུ་གསུམ་རྒྱལ་བའི་ཕོ་བྲང༌། །



སོག་བཞད།
སྤྲུལ་བློ་བཟངནོད་བུ།
ཟབ་མོའི་རྟེན་འབྱུང་གཏམ་གྱི་སྣང་བ་ཡིས། །
སྲིད་དང་སྲིད་མིན་རྒུད་པའི་དབལ་བཅོམ་ནས། །
ཕན་བདེའི་འབྱུང་གནས་ཞི་བའི་ལམ་སྟོན་པ། ། - དུས་དེབ་དང་། །
མཉམ་མེད་ལྷ་ཡི་བླ་མ་གཙུག་ན་རྒྱལ། ། དེ་བས་
སྲིད་དང་ཞི་བའི་མཛེས་སྡུག་མ་ལུས་པ། །
དམར་སེར་སྐུ་ཡི་དཔལ་དུ་རབ་རྫོགས་པའི། ། ན་
ཤེས་རབ་ལྷ་མཆོག་འཇམ་དཔལ་གཞོན་ནུ་ཡིས། ། ན ་
བདག་དང་འགྲོ་ལ་བློ་གྲོས་སྣང་བ་སྩོལ། །
འཇིགས་རུང་སྲིད་པའི་གྲོང་ཁྱེར་འབྲོག་དགོན་པར། ། དགའ་བ་
གཅིག་པུར་འཁྱམས་ཤིང་རྨོངས་པའི་འགྲོ་རྣམས་ལ། །
འཇིགས་ཆེན་བརྒྱད་ལས་དབུགས་འབྱིན་བརྩེ་བའི་མ། ། ང་
རྒྱལ་ཡུམ་ཨཱརྱ་ཏཱ་རེས་བདག་སྐྱོངས་ཤིག། །།
རབ་འབྱམས་རྒྱལ་བའི་མཁྱེན་བརྩེ་ནུས་པའི་དཔལ། །
འོད་སྣང་མཐའ་ཡས་ཡེ་ཤེས་སྒྱུ་མའི་འཕྲུལ། །
ས་གསུམ་འགྲོ་བའི་འདྲེན་པ་རྒྱ་མཚོའི་མིག། །།
ཁྱབ་བདག་པདྨ་ཀ་རས་དགེ་ལེགས་སྩོལ། །
དུས་གསུམ་རྒྱལ་བ་ཀུན་གྱི་གསུང་གི་བཅུད། ། །



མཐའ་བྲལ་བློ་ལས་འདས་པའི་དབུ་མའི་སྲོལ། །
ཞིང་འདིར་དང་པོར་འབྱེད་པའི་ཤིང་རྟ་བ། །
རྒྱལ་བས་ལུང་བསྟན་ནཱ་གཱ་རྫུ་ནར་འདུད། །
མགོན་དེས་རྗེས་བཟུང་བློ་གྲོས་འདབ་རྒྱ་གྲོལ། །
གང་གསུང་ཟབ་རྒྱས་གཞུང་དོན་ལེགས་བཀྲལ་ཞིང༌། །
རི་མོའི་བ་ལས་འོ་མ་འཇོ་མཛད་པ། །
དཔལ་ལྡན་ཟླ་བ་ལ་འང་ཕྱག་བགྱི་འོ། །
མདོ་རྒྱུད་ལུང་གི་གངས་རི་ལ་གནས་ཤིང༌། །
དངོས་སྟོབས་རིགས་པའི་རལ་བའི་ཁུར་གྱིས་བརྗིད། །
ཕས་རྒོལ་གཉིས་འཐུང་འབུམ་གྱི་ཀླད་འགེམས་པའི། །
སྨྲ་བའི་སེང་ཆེན་རོང་ཀློང་གཉིས་ལ་འདུད། །
མཁྱེན་པའི་འོད་ཀྱིས་སྲིད་པའི་རྒྱ་མཚོ་སྐེམ། །
སྙིང་རྗེའི་བརླན་གྱིས་ཞི་བའི་མཐའ་ལས་འདས། །
གཉིས་ལ་མི་བརྟེན་ཐར་བ་མཆོག་བརྙེས་པའི། །
བཀའ་དྲིན་མཚུངས་མེད་བཤེས་གཉེན་ཡོངས་ལ་བསྔགས། །
ཁྱད་པར་འཇིག་རྟེན་དབང་ཕྱུག་བརྩེ་བའི་བདག། །
བསམ་བཞིན་འགྲོ་བའི་བཤེས་ཀྱི་རྣམ་རོལ་བ། ། །
རིགས་བདག་སྤྲུལ་བའི་སྐུ་མཆོག་མཁྱེན་པའི་གཏེར། ། ་
ཐུབ་བསྟན་གར་དབང་ཉིན་བྱེད་གཙུག་ཏུ་བསྙེན། །
གང་གི་ལེགས་གསུང་བདུད་རྩིའི་སྐྱེས་བཟང་དང༌། །
ཆབས་ཅིག་ཆོས་གྲོགས་གཞན་གྱིས་བསྐུལ་བའི་ངོར། །
བསྟན་བཅོས་དབུ་མ་འཇུག་པའི་གཞུང་གི་དོན། །
རྣམ་པར་དབྱེ་བའི་དོགས་གཅོད་འདི་ན་འགོད། ། དེ ་
དེ་ལྟ་ན་འང་ཟབ་རྒྱས་གཞུང་གི་དོན། ། ་་་་



སྦྱངས་མཁས་བློ་ཡི་མེ་ལོང་ལ་འཆར་གྱི། ། ་་་་་ ་ ་་་་་
མི་མཁས་རྨོངས་པའི་ཡིད་ཀྱི་རྩིག་ངོས་ལ། ། ལ་ལས་
ཅིས་ཀྱང་འཆར་མི་སྲིད་པ་དངོས་པོའི་གཤིས། །
འ་
དེའི་ཕྱིར་བྱིས་པ་མགུ་བའི་ཚིག་ཡིན་གྱི། །
མཁས་པའི་བློ་ལས་བྱུང་བའི་བསྟན་བཅོས་མིན། ། : ་ ་ ་
རང་བློ་ལེགས་བཤད་གོམས་པའི་ཆེད་ཡིན་གྱི། ། :: 1:
གཞན་དག་མཁས་པའི་ཚིག་ལ་ཟུར་ཟ་མིན། ། 2:|: ཀྱི ང བ 11:
དེས་ན་འདི་ལ་སུ་ཞིག་སྤྱན་གཡོ་ཡང༌། ། ཡིད ལ་དབྱེ
མ་སྦྱངས་མུ་ཅོར་སྨྲས་པའི་ཚིག་ཚོགས་ལ། །
ཁྲེལ་ཏེ་གནམ་པོ་མེད་པའི་ལེགས་སྐྱེས་དང༌། ། །
རྨོངས་བློའི་དྲི་མ་འཁྲུད་པའི་ལེགས་བཤད་སྩོལ། ། ། ། །
དེ་ཡང་ཇི་སྐད་དུ། མདོ་ལས། བཅོམ་ལྡན་འདས་ཀྱིས་བཀའ་
བསྩལ་ཏེ། རབ་འབྱོར་འདི་ཇི་སྙམ་དུ་སེམས། གང་གཱའི་ཀླུང་གི་བྱེ་མ་
སྙེད་གང་ཇི་སྙེད་པ་གང་གཱའི་ཀླུང་ཡང་དེ་སྙེད་དུ་གྱུར་ན། གང་དེ་དག་གི་
བྱེ་ མར་ གྱུར་ བ་ དེ་ མང་ བ་ ཡིན་ ནམ། རབ་ འབྱོར་ གྱིས་ གསོལ་ བ།
བཅོམ་ལྡན་འདས་གང་གཱའི་བྱེ་མ་སྙེད་དུ་གྱུར་བ་དེ་དག་ཉིད་ཀྱང་མང་བ་
ལགས་ན། དེ་དག་གི་བྱེ་མར་གྱུར་བ་ལྟ་སྨོས་ཀྱང་ཅི་འཚལ། བཅོམ་
ལྡན་འདས་ཀྱིས་བཀའ་བསྩལ་བ། རབ་འབྱོར་ཁྱོད་ལ་བགོའོ། ། ཁྱོད་
ཀྱིས་ཁོང་དུ་ཆུད་པར་བྱའོ། །གང་གཱའི་ཀླུང་དེ་དག་གི་བྱེ་མ་ཇི་སྙེད་པ་དེ་
སྙེད་ཀྱི་འཇིག་རྟེན་གྱི་ཁམས་སྐྱེས་པའམ་བུད་མེད་ལ་ལས་རིན་པོ་ཆེ་སྣ་
བདུན་གྱིས་རབ་ཏུ་བཀང་སྟེ། དེ་བཞིན་གཤེགས་པ་ལ་སྦྱིན་པ་བྱིན་ན།
སྐྱེས་ པའམ་བུད་མེད་དེ་ གཞི་ དེ་ ལས་ བསོད་ནམས་ མང་དུ་སྐྱེད་དམ།
རབ་འབྱོར་གྱིས་གསོལ་བ། བཅོམ་ལྡན་འདས་མང་ལགས་སོ། །བདེ་
བར་གཤེགས་པ་མང་ལགས་སོ། །བཅོམ་ལྡན་འདས་ཀྱིས་བཀའ་བསྩལ་བ།
9



གང་ཞིག་ཆོས་ཀྱི་རྣམ་གྲངས་འདི་ལས་ ཐ་ན་ཚིག་བཞི་བའི་ཚིགས་སུ་་་
བཅད་པ་ཙམ་བཟུང་སྟེ། གཞན་དག་ལ་ཡང་བསྟན་ན་དེ་བས་བསོད་
ནམས་ཆེས་མང་དུ་བསྐྱེད་དོ། ། ཞེས་དང༌། ཁྱེའུ་རིན་པོ་ཆེས་བྱིན་པའི་
མདོ་ལས་ཀྱང༌། འཇམ་དཔལ་བྱང་ཆུབ་སེམས་དཔའ་ཐབས་ལ་མཁས་
པ་དང་བྲལ་བས། བསྐལ་བ་བརྒྱ་སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱོད་
པ་བས། གང་གིས་ཆོས་ཀྱི་རྣམ་གྲངས་འདི་ཐེ་ཚོམ་དང་བཅས་པས་ཉན་
པ་འདི་བསོད་ནམས་དེ་བས་ཆེས་མང་དུ་བསྐྱེད་ན་གང་ཐེ་ཚོམ་མེད་པར་
ཉན་པ་ལྟ་ཅི་སྨོས། གང་ཡི་གེར་བྲིས་ནས་ལུང་འབོགས་པ་དང་འཆངས་
བ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་
སོགས་ཀྱི་གཞུང་གི་དོན་ཡིད་ལ་བརྣགས་ཏེ་རིས་མེད་གཟུར་གནས་ཀྱི་
མཁས་དབང་སྤྱི་དང༌། བྱེ་བྲག་རང་རེ་བསྟན་པ་གཅིག་གི་ལྷག་ཞབས་
སུ་སྐྱེས་ཤིང་རྒྱལ་བའི་གསུང་རབ་ཀྱི་དྲང་ངེས་འབྱེད་པ་ལ་བློ་གྲོས་ཀྱི་མཐུ་
རབ་ཏུ་ཐོབ་པ་དང་འཆད་རྩོད་རྩོམ་པའི་མཛད་བཟང་གི་གདུགས་དཀར་
སྲིད་པ་གསུམ་གྱི་ཁྱོན་ལས་འགོངས་པའི་བསྟན་པའི་རྩ་ལག་ཆེན་པོ་དག་
གི་སྤྱན་གྱི་པདྨོ་རྣམ་པར་རྒྱས་པའི་མདུན་སར། འདིར་བསྐལ་བཟང་
རྣམ་འདྲེན་བཞི་བའི་གསུང་རབ་རྒྱ་མཚོ་ལྟ་བུའི་ཉིང་ཁུ་བསྟན་བཅོས་དབུ་
མ་ཆེན་མོའི་གཞུང་གི་དགོངས་པ་ཀུན་གསལ་ཕྱོགས་ཀྱི་མཐའ་དང་བྲལ་བ་
དེ་ཉིད། བདག་བློ་ཁབ་ཀྱི་བུ་གར་མ་ཤོང་བའི་ནོངས་པས་དོགས་གཅོད་
འགའ་ཞིག་ལེགས་སྐྱེས་ཀྱི་ཚུལ་དུ་རྣམ་པར་བསྟར་བ་ལ། 1:
1:|
: : 21:12.
མང་
ན 1:|:ཀྱི ང་
10



おたまたまたまちまちまちまちまちまと
ཉན་རང་གིས་སྟོང་ཉིད་རྟོགས་ལ་
མརྟོགས་ལ་དཔྱད་པ།
དེ་ཡང་དབུ་མ་འཇུག་པ་ལས། རྫོགས་པའི་བྱང་ཆུབ་སེམས་
བསྐྱེད་དང་བོས་ཀྱང༌། ། ཐུབ་དབང་གསུང་སྐྱེས་རང་རྒྱལ་བཅས་པ་་་་
རྣམས། །བསོད་ནམས་སྟོབས་ཀྱིས་ཕམ་བྱས་རྣམ་འཕེལ་ཞིང༌། ། རིང་དུ་
སོང་བར་བློ་ཡང་ལྷག་པར་འགྱུར། ། ཞེས་དང༌། འཕགས་པ་བྱམས་
པའི་རྣམ་པར་ཐར་བ་ལས། རིགས་ཀྱི་བུ་འདི་ལྟ་སྟེ། དཔེར་ན་རྒྱལ་
བོའི་བུ་སྐྱེས་ནས་རིང་པོར་མ་ལོན་པ་རྒྱལ་པོའི་མཚན་དང་ལྡན་པ་ནི་བློན་
པོའི་ཚོགས་རྒན་པོ་གཙོ་བོར་གྱུར་བ་ཐམས་ཅད་ཀྱང་རིགས་ཀྱི་བདག་ཉིད་
ཆེ་བའི་དབང་གིས་ཟིལ་གྱིས་གནོན་ཏོ། ། དེ་བཞིན་དུ་བྱང་ཆུབ་སེམས་
དཔའ་ལས་དང་བོ་བ་བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་པ་དེ་
བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་བྱང་ཆུབ་ཀྱི་
སེམས་དང༌། སྙིང་རྗེའི་དབང་གིས་ཉན་ཐོས་དང་རང་སངས་རྒྱས་ཡུན་
རིང་དུ་ཚངས་པར་སྤྱད་པ་རྣམས་ཟིལ་གྱིས་གནོན་ཏོ། །རིགས་ཀྱི་བུ་འདི་
ལྟ་སྟེ། དཔེར་ན་ནམ་མཁའ་ལྡིང་གི་དབང་བོ་ཆེན་པོའི་ཕྲུ་གུ་སྐྱེས་ནས་
རིང་པོ་མ་ལོན་པའི་གཤོག་པའི་རླུང་གི་ཤུགས་དང་། མིག་ཡོངས་སུ་
དག་པའི་ཡོན་ཏན་གང་ཡིན་པ་དེ་ནི་དེ་ལས་གཞན་པའི་བྱའི་ཚོགས་མ་
ལུས་པ་རྒས་པར་གྱུར་བ་ཐམས་ཅད་ལ་ཡོད་པ་མ་ཡིན་ནོ། །དེ་བཞིན་དུ་
11)



བྱང་ཆུབ་སེམས་དཔའ་བྱང་ཆུབ་ཏུ་སེམས་དང་བོ་བསྐྱེད་པ། དེ་བཞིན་
གཤེགས་པ་ནམ་མཁའ་ལྡིང་གི་དབང་བོ་ཆེན་པོའི་རིགས་ཀྱི་རྒྱུད་དུ་ཡང་
དག་པར་བྱུང་བ་ནམ་མཁའ་ལྡིང་གི་དབང་བོ་ཆེན་པོའི་ཕྲུག་གུ་ཐམས་
ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་
གནོན་པ་དང༌། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་
ཏན་གང་ཡིན་པ་དེ་ནི་བསྐལ་བ་བརྒྱ་སྟོང་དུ་ངེས་པར་འབྱུང་བའི་ཉན་
ཐོས་དང༌། རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། ། ཞེས་
དང༌། འཕགས་པ་ས་བཅུ་བ་ལས། ཀྱེ་རྒྱལ་བའི་སྲས་དག་འདི་ལྟ་སྟེ།
དཔེར་ན་རྒྱལ་པོའི་རིགས་སུ་སྐྱེས་པའི་རྒྱལ་པོའི་བུ་རྒྱལ་པོའི་མཚན་དང་
ལྡན་པ་ནི་སྐྱེས་པ་ཙམ་གྱིས་རྒྱལ་པོའི་བྱིན་གྱིས་བློན་པོའི་ཚོགས་ཐམས་
ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་དཔྱད་པས་
ནི་མ་ཡིན་ནོ། །ནམ་དེ་ནར་སོན་པར་གྱུར་བ་དེའི་ཚེ་རང་གི་བློའི་སྟོབས་
བསྐྱེད་པས་བློན་པོའི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཀྱེ་
རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་སེམས་བསྐྱེད་
མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང་རང་སངས་
རྒྱས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་
དཔྱད་པས་ནི་མ་ཡིན་ནོ། །བྱང་ཆུབ་སེམས་དཔའི་ས་འདུན་པ་འདི་ལ་
གནས་པའི་བྱང་ཆུབ་སེམས་དཔའ་ནི་རང་གི་ཡུལ་ཤེས་པའི་ཆེ་བ་ལ་་་
གནས་པས་ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལས་ཤིན་
ཏུ་འདས་པ་ཡིན་ནོ། །ཞེས་དང༌། རང་འགྲེལ་ལས། ལུང་འདི་ལས་
ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ ཐམས་ཅད་རང་
བཞིན་མེད་པར་ ཤེས་ པ་ ཡང་ཡོད་དོ་ཞེས་བྱ་བར་གསལ་བར་ངེས་ཏེ།
དེ་ལྟར་མ་ཡིན་ན་དངོས་པོ་རང་བཞིན་མེད་པར་ཡོངས་སུ་ཤེས་པ་དང་
བྲལ་བའི་ཕྱིར། འཇིག་རྟེན་པའི་འདོད་ཆགས་དང་བྲལ་བ་ལྟར་དེ་དག་
12



ཀྱང་སེམས་དང་བོ་བསྐྱེད་པའི་བྱང་ཆུབ་སེམས་དཔས་ཀྱང་རང་གི་བློས་
རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ། ཕྱི་རོལ་བ་
བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་སྤང་
བར་ཡང་མི་འགྱུར་རོ། ། གཟུགས་ལ་སོགས་པའི་རང་གི་ངོ་བོ་
ལགླེདམིགས་པས་ཕྱིན་ཅི་ལོག་ཏུ་གྱུར་བའི་ཕྱིར་གང་ཟག་གི་བདག་ལུད་
པར་རྟོགས་པར་ཡང་མི་འགྱུར་ཏེ། བདག་ཏུ་གདགས་པའི་རྒྱུ་ཕུང་བོ་ལ་
དམིགས་པའི་ཕྱིར་རོ། །ཇི་སྐད་དུ། རིན་པོ་ཆེའི་ཕྲེང་བ་ལས། ཇི་སྲིད་ཕུང་
བོར་འཛིན་ཡོད་པ། །དེ་སྲིད་དེ་ལ་ངར་འཛིན་ཉིད། །ངར་འཛིན་ཡོད་ན་
ཡང་ལས་ཏེ། །དེ་ལས་ཡང་ནི་སྐྱེ་བ་ཡི། །ལམ་གསུམ་ཐོག་མཐའ་དབུས་
མེད་པ༑ ༑ འཁོར་བའི་དཀྱིལ་འཁོར་མགལ་མེ་ཡི། ། དཀྱིལ་འཁོར་ལྟ་བུ་
ཕན་ཚུན་གྱི། ། རྒྱུ་ཅན་འདི་ནི་འཁོར་བར་འགྱུར། ། དེ་ནི་རང་གཞན་
གཉིས་ཀ་དང༌། །དུས་གསུམ་ཉིད་དུའང་མ་ཐོབ་ཕྱིར། །ངར་འཛིན་པ་ནི་
ཟད་པར་འགྱུར། ། དེ་ནས་ལས་དང་སྐྱེ་བ་དང༌། ཞེས་གསུངས་སོ། །
ཡང༌། ཇི་ལྟར་མིག་ནི་འཁྲུལ་བ་ཡིས། ། མགལ་མེའི་འཁོར་ལོ་འཛིན་
བྱེད་པ། ། དེ་བཞིན་དབང་པོ་རྣམས་ཀྱིས་ནི། །དེ་ལྟའི་ཡུལ་དག་འཛིན་
པར་བྱེད། །དབང་བོ་དང་ནི་དབང་དོན་རྣམས། ། འབྱུང་བ་ལྔ་ཡི་རང་
བཞིན་འདོད། །འབྱུང་བ་སོ་སོར་དོན་མེད་པས། །འདི་དག་དོན་དུ་དོན་
མེད་དོ༑ ༑ འབྱུང་རྣམས་སོ་སོར་ཐ་དད་ན། །བུད་ཤིང་མེད་པའི་མེར་
ཐལ་འགྱུར། ། འདུས་ན་མཚན་ཉིད་མེད་འགྱུར་ཏེ། ། ལྷག་མ་ལ་ཡང་དེ་
ལྟར་ངེས། །དེ་ལྟར་འབྱུང་རྣམས་རྣམ་གཉིས་སུའང༌། །དོན་མེད་པས་ན་
“འདུས་དོན་མེད། །འདུས་པ་དོན་མེད་ཉིད་ཀྱི་ཕྱིར། །གཟུགས་ཀྱང་དོན་
དུ་དོན་མེད་དོ། །རྣམ་ཤེས་ཚོར་དང་འདུ་ཤེས་དང་། །འདུ་བྱེད་རྣམས་
ཀྱང་ཐམས་ཅད་དུ། །སོ་སོར་བདག་ཉིད་དོན་མེད་ཕྱིར། །དམ་པའི་དོན་
དུ་དོན་མེད་དོ། །ཇི་ལྟར་སྡུག་བསྔལ་ཕྱིར་བཅོས་ལ། །དོན་དུ་བདེ་བར་
13



ང་རྒྱལ་བྱེད། །དེ་བཞིན་བདེ་འཇོམས་བྱུང་བ་ལ། །སྡུག་བསྔལ་དུ་ཡང་ང་
རྒྱལ་བྱེད། ། དེ་ལྟར་ངོ་བོ་ཉིད་མེད་ཕྱིར། ། བདེ་དང་ཕྲད་པའི་སྲེད་པ་
དང༌། ། སྡུག་བསྔལ་བྲལ་བའི་སྲེད་པ་སྤོངས། ། དེ་ཕྱིར་དེ་ལྟར་མཐོང་བ་
གྲོལ། ། གང་གིས་མཐོང་བར་འགྱུར་ཞེ་ན། ། ཐ་སྙད་དུ་ནི་སེམས་ལ་་་་
བརྗོད། །སེམས་འབྱུང་མེད་པར་སེམས་མེད་དེ། །དོན་མེད་ཕྱིར་ན་ཡོད་
མི་འདོད། །དེ་ལྟར་ཡང་དག་ཇི་བཞིན་དུ། །འགྲོ་བའི་དོན་མེད་ཤེས་ནས་
ནི ༑ ༑ རྒྱུ་མེད་པ་ཡི་མེ་བཞིན་དུ། །གནས་མེད་ལེན་མེད་མྱ་ངན་འདའ། །
ཞེས་གསུངས་སོ། ། ཅི་སྟེ་བྱང་ཆུབ་སེམས་དཔའ་རྣམས་ཁོ་ནས་དེ་ལྟར་
རང་བཞིན་མེད་པར་མཐོང་བ་ཡིན་ནོ་ཞེ་ན། དེ་ཡང་ཡོད་པ་མ་ཡིན་ཏེ།
ཉན་ཐོས་དང་རང་སངས་རྒྱས་རྣམས་ཀྱི་དབང་དུ་བྱས་ནས་དེ་སྐད་དུ་
གསུངས་པའི་ཕྱིར་རོ། ། འདི་ ཇི་ ལྟར་ཤེས་ཤེ་ན། བརྗོད་པར་བྱ་སྟེ།
མཇུག་ཐོག་ཁོ་ནར་བྱང་ཆུབ་སེམས་དཔའ་རྣམས་ཀྱི་དབང་དུ་མཛད་ནས།
དེ་ལྟར་བྱང་ཆུབ་སེམས་དཔས་ཀྱང་། ། མཐོང་ནས་བྱང་ཆུབ་ངེས་པར་
འདོད། ། འོན་ཀྱང་དེ་ནི་སྙིང་རྗེ་ཡིས། ། བྱང་ཆུབ་བར་དུ་སྲིད་མཚམས་
སྦྱོར། །ཞེས་བྱ་བ་ལ་སོགས་པ་གསུངས་པའི་ཕྱིར་རོ། །ཉན་ཐོས་ལ་བསྟན་
པའི་མདོ་དག་ལས་ཀྱང་། ཉན་ཐོས་རྣམས་ཀྱི་ཉོན་མོངས་པའི་སྒྲིབ་པ་
སྤང་བར་བྱ་བའི་ཕྱིར། གཟུགས་ནི་ལྦུ་བ་རྡོས་པ་འདྲ། །ཚོར་བ་ཆུ་ཡི་ཆུ་
བུར་བཞིན། ། འདུ་ཤེས་སྨིག་རྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་
བཞིན། །རྣམ་པར་ཤེས་པ་སྒྱུ་མ་ལྟར། ། ཉི་མའི་གཉེན་གྱིས་བཀའ་བསྩལ་
ཏོ ༑ ༑ཞེས་བྱ་བ་ལ་སོགས་པས་ལྦུ་བ་རྡོས་པ་དང༌། ཆུ་ཡི་ཆུ་བུར་དང༌།
སྨིག་རྒྱུའི་ཆུ་དང༌། ཆུ་ཤིང་གི་ཕུང་བོ་དང༌། སྒྱུ་མ་ལ་སོགས་པའི་དཔེ་
དག་གིས་འདུ་བྱེད་རྣམས་ངེས་པར་དཔྱད་པ་ཡིན་ནོ། ། དོན་འདི་ཉིད་
སྟོན་པར་མཛད་པ་ནི། སློབ་དཔོན་གྱི་ཞལ་སྔ་ནས་ཀྱིས། ཐེག་པ་ཆེ་
ལས་སྐྱེ་མེད་བསྟན། ། གཞན་གྱི་ཟད་པ་སྟོང་བ་ཉིད། །ཟད་དང་མི་སྐྱེ་
14



དོན་དུ་ནི། ། གཅིག་པ་དེ་ཕྱིར་བཟོད་པར་གྱིས། ། ཞེས་བྱ་བ་དང༌། དེ་
བཞིན་དུ་བཅོམ་ལྡན་དངོས་དང་དངོས་མེད་པ། ། མཁྱེན་པས་ཀཱ་ཏྱཱ་ཡ་ན་
ཡི༑ ༑ གདམས་ངག་ལས་ནི་ཡོད་པ་དང༌། ། མེད་པ་གཉིས་ཀ་དགག་པ་
མཛད། ། ཅེས་གསུངས་སོ། ། གང་ཞིག་གལ་ཏེ་ཉན་ཐོས་ཀྱི་ཐེག་པ་ལས་
ཀྱང་ཆོས་ལ་བདག་མེད་པར་བསྟན་ན་དེའི་ཚེ་ཐེག་པ་ཆེན་པོ་བསྟན་པ་
དོན་མེད་པར་འགྱུར་རོ་སྙམ་དུ་སེམས་པ་དེའི་ལུགས་དེ་ཡང་འདི་ལྟར་
རིགས་པ་དང་ལུང་དང་འགལ་བར་རྟོགས་སོ། ། ཐེག་པ་ཆེན་པོ་བསྟན་
པས་ནི་ཆོས་ལ་བདག་མེད་པ་ཙམ་འབའ་ཞིག་སྟོན་པར་བྱེད་པ་མ་ཡིན་གྱི།
འོ་ན་ཅི་ཞེ་ན། བྱང་ཆུབ་སེམས་དཔའ་རྣམས་ཀྱི་ས་དང་ཕ་རོལ་དུ་ཕྱིན་
པ་དང་། སྨོན་ལམ་དང་སྙིང་རྗེ་ཆེན་པོ་ལ་སོགས་པ་དང་ཡོངས་སུ་བསྔོ་
བ་དང་ཚོགས་གཉིས་དང་བསམ་གྱིས་མི་ཁྱབ་པའི་ཆོས་ཉིད་ཀྱང་ཡིན་
ནོ༑ ༑ ཇི་སྐད་དུ་རིན་པོ་ཆེའི་ཕྲེང་བ་ལས། ཉན་ཐོས་ཐེག་པ་དེ་ལས་ནི། །
བྱང་ཆུབ་སེམས་དཔའི་སྨོན་ལམ་དང༌། ། སྤྱོད་པ་ཡོངས་བསྔོ་མ་བཤད་
དེས། ། བྱང་ཆུབ་སེམས་དཔར་ག་ལ་འགྱུར། །བྱང་ཆུབ་སྤྱོད་ལ་གནས་
པའི་དོན། ། མདོ་སྡེ་ལས་ནི་བཀའ་མ་བསྩལ། ། ཐེག་པ་ཆེ་ལས་བཀའ་
བསྩལ་བ། །དེ་ཕྱིར་མཁས་པ་རྣམས་ཀྱིས་གཟུང༌། །ཞེས་གསུངས་སོ། །
ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་
ཡང་རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་པའི་ཕྱིར།
རོ༑ ༑ ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་མཚོན་པ་
ཙམ་ཞིག་ཏུ་ཟད་དོ། །ཇི་སྐད་དུ་སློབ་དཔོན་གྱི་ཞལ་སྔ་ནས་ཀྱིས་མཚན་མ་
མེད་པ་མ་རྟོགས་པར། ། ཁྱོད་ཀྱིས་ཐར་བ་མེད་པར་གསུངས། ། དེ་ཕྱིར་
ཁྱོད་ཀྱིས་ཐེག་ཆེན་ལས། ། དེ་ནི་ཚང་བར་བསྟན་པ་ལགས། ། ཞེས་་་་་་
གསུངས་སོ། །ཞར་ལ་འོངས་པས་ཆོག་གོ། ཞེས་དང༌། ཚིག་གསལ་ལས།
སློབ་དཔོན་ལེགས་ལྡན་འབྱེད་ནི་ཉན་ཐོས་དང་རང་སངས་རྒྱས་རྣམས་ལ་
15



ཇི་སྐད་དུ་བཤད་པའི་སྟོང་བ་ཉིད་རྟོགས་པ་ཡོད་པར་ཁོང་དུ་མ་ཆུད་ནས།
ཇི་སྐད་དུ། འཕགས་པ་ཉན་ཐོས་འདུ་བྱེད་ཀྱི་ཚོགས་གཞན་དང་གཞན་
སྐྱེ་བའི་སྐད་ཅིག་མ་རེ་རེ་ལ་འཇིག་པའི་ངང་ཅན་བདག་དང་བདག་གི་བ་
མེད་པ་ལ་ངེས་པར་ལྟ་བ་ལ་ཡང་བདག་ཅེས་བྱ་བའི་དངོས་པོ་མེད་པའི་
ཕྱིར། སྐྱེ་བ་དང་འཇིག་པ་འདི་དག་ནི་ཆོས་ཙམ་དུ་ཟད་དོ་ཞེས་བྱ་བར་
ལྟ་བ་སྐྱེ་སྟེ། འདི་ལྟར་བདག་ནི་ངར་འཛིན་པའི་ཡུལ་ཡིན་པས་དེ་མེད་
ན་དེ་ཡང་མི་འབྱུང་ལ། དེ་མེད་པ་ཁོ་ནའི་ཕྱིར་འགའ་ལ་ཡང་ནང་དང་
ཕྱི་རོལ་གྱི་དངོས་པོ་མེད་པས་ང་ཡིར་འཛིན་པ་མི་འཐད་པའི་ཕྱིར། ཐ་
སྙད་ཀྱི་བརྡར་བྱ་བ་མ་གཏོགས་པར། ང་ལ་ནི་ངར་འཛིན་པ་མེད་ཅིང་
ང་ཡིར་འཛིན་པ་མེད་དོ་ཞེས་བྱ་བར་རང་གི་ངོ་བོ་ངེས་པ་སྐྱེ་བར་མི་འགྱུར་
ན༑ བྱང་ཆུབ་སེམས་དཔའ་ཆེན་པོ་འདུ་བྱེད་སྐྱེ་བ་མེད་པར་ལྟ་བ་རྣམ་
པར་མི་རྟོག་པའི་ཤེས་རབ་ཀྱི་སྤྱོད་ཡུལ་ལ་གནས་པ་རྣམས་ལ་ལྟ་སྨོས་ཀྱང་
ཅི་དགོས་པས། དེའི་ཕྱིར་ང་དང་ང་ཡིར་འཛིན་མེད་གང༌། ། དེ་ཡང་
ཡོད་པ་མ་ཡིན་ཏེ། ཞེས་གསུངས་སོ། ། ཞེས་དེ་སྐད་དུ་སྨྲའོ། ། སློབ་
དཔོན་འདི་ཇི་ལྟར་རྣམ་པ་དེ་ལྟ་བུའི་ཡུལ་ལ་སློབ་དཔོན་གྱི་ལུགས་ཀྱི་རྗེས་
སུ་འཇུག་པ་མ་ཡིན་པ་དེ་ལྟར་ནི་དབུ་མ་ལ་འཇུག་པ་ལས། རིང་དུ་སོང་
བར་ དེ་ནབློ་འང་ ལྷག་པར་ འགྱུར། ། ཞེས་བྱ་བ་དེར་བསྟན་ཟིན་པས།
ཡང་དེ་སུན་དབྱུང་བ་ལ་འབད་པར་མི་བྱའོ། །དེ་ཉིད་ཀྱི་ཕྱིར་བཅོམ་ལྡན་
འདས་ཀྱིས། རབ་འབྱོར་ཉན་ཐོས་ཀྱི་བྱང་ཆུབ་ཐོབ་པར་འདོད་པས་
ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། ། རབ་
འབྱོར་རང་སངས་རྒྱས་ཀྱི་བྱང་ཆུབ་ཐོབ་པར་འདོད་པས་ཀྱང་ཤེས་རབ་ཀྱི་
ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། །རབ་འབྱོར་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཐོབ་པར་འདོད་པས་ཀྱང་ཤེས་རབ་ཀྱི་
ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། ། ཞེས་རྒྱ་ཆེར་གསུངས་
16



གཞན་ཡང༌། གང་དག་བདེ་གཤེགས་ཉན་ཐོས་འགྱུར་བར་བྱ་
སྙམ་དང༌། །རང་སངས་རྒྱས་དང་དེ་བཞིན་ཆོས་རྒྱལ་འགྱུར་འདོད་པ། །
བཟོད་པ་འདི་ལ་མ་བརྟེན་ཐོབ་པར་མི་འགྱུར་ཏེ། ། དཔེར་ན་ཚུ་རོལ་ཕ་
རོལ་འགྲོ་ངོགས་མི་མཐོང་བཞིན། ། ཞེས་གསུངས་སོ། ། ཞེས་སོགས་ཀྱི་
གཞུང་གི་དོན་མཁས་དབང་མི་ཕམ་པའི་དབུ་མ་ངེས་ཤེས་སྒྲོན་མེ་ལས།
དེས་ན་རང་ལུགས་གང་ཡིན་ན། །ཞེས་པ་ནས་དེས་ན་ཚུལ་འདི་ལེགས་
རྟོགས་ན། ། ཀླུ་སྒྲུབ་ལུགས་དང་བྱམས་པའི་གཞུང༌། ། ཕན་ཚུན་བུ་རམ་
སྦྲང་རྩི་བཞིན། ། ལྷན་ཅིག་ཡི་གས་བདེར་འཇུ་ཡི། ། གཞན་དུ་མི་འཕྲོད་
ཟས་བཞིན་དུ། །ཁོང་ན་མི་བདེའི་སྐྲན་གྱུར་ཚེ། །ལུང་རིགས་གཙེགས་བུ་
རྣོན་པོ་བརྒྱ། ། གདེངས་ཤིང་འདེབས་ལ་ཡིད་གཏིང་སྡར། ། ཞེས་པའི་
བར་གྱིས་ཉན་རང་དགྲ་བཅོམ་དག་གིས་གང་ཟག་གི་བདག་མེད་རྫོགས་
པར་རྟོགས་པའི་ཕྱིར་ཆོས་ཀྱི་བདག་མེད་ཀྱང་རགས་པ་ཙམ་ངེས་པར་
རྟོགས་དགོས་ཏེ། གལ་ཏེ་དེ་ཡང་མ་རྟོགས་པར་འདོད་ན། ཟླ་བའི་
ཞབས་ཀྱིས་བརྗོད་པའི་དངོས་སྟོབས་ཀྱི་རིགས་པ་གསུམ་དང༌། ལུང་
བདུན་དང་འགལ་བར་འགྱུར་ལ། དེ་ལྟ་ནའང་དེ་དག་གིས་ཆོས་ཀྱི་
བདག་མེད་རྫོགས་པར་རྟོགས་པ་མེད་པས་གཞན་དག་གིས་ཐེག་གསུམ་
རྟོགས་རིགས་གཅིག་ཏུ་བཤད་པ་སོགས་ཤིན་ཏུ་མི་འཐད་པར་གསུངས་
དེ་ལྟར་མ་རྟོགས་པའི་སྒྲུབ་བྱེད་ཀྱང༌། རིགས་པའི་རྣམ་ གྲངས་
མཐའ་ཡས་པ་ཞིག་ཀུན་མཁྱེན་བསོད་ནམས་སེང་གེ པཎ་ཆེན་ཤཱཀྱ་
མཆོག་ལྡན། སྟག་ཚང་ལོ་ཙཱ་བ་དྲ་བ་ཤེས་རབ། ཀུན་མཁྱེན་པ་དྲི་
མེད་འོད་ཟེར། རོང་ཟོམ་ཆོས་ཀྱི་བཟང་བོ། ཀོང་སྤྲུལ་བློ་གྲོས་མཐའ་
ཡས་སོགས་ཀྱི་གཞུང་ལས་བཤད་པ་རྣམས་དེ་དག་ལ་བལྟས་པས་རྟོགས་



པར་འགྱུར་ལ། འདིར་ལུང་གི་སྒྲུབ་བྱེད་མདོར་བསྡུས་པ་ཙམ་བཀོད་ན།
དྲི་མ་མེད་པའི་མདོ་ལས། སྟོང་བ་ཉིད་ལ་མོས་པའི་ཉོན་མོངས་ཅན་
ཉིད་སླ་ཡི། ཉན་ཐོས་དང་རང་སངས་རྒྱས་དམིགས་པ་དང་བཅས་པའི་
ཉོན་མོངས་པ་མེད་པ་ནི་དེ་ལྟར་མ་ཡིན་ཏེ། དེ་དག་གིས་འདུས་མ་བྱས་
པ་མངོན་སུམ་དུ་བྱས་ནས་དམིགས་པ་དང་བཅས་པ་ཇི་ལྟར་ལགས་བཀའ་
བསྩལ་བ། དེའི་འདུས་མ་བྱས་པ་ནི་སྐྲའི་རྩེ་མོས་བླངས་པ་ལྟར་ཤིན་ཏུ་
ཆུང་ངོ། །ཞེས་དང༌། དཀོན་མཆོག་བརྩེགས་པ་ལས། འོད་སྲུང་འདི་
ལྟ་སྟེ་དཔེར་ན་ཡུངས་འབྲུ་སྲིན་བུས་ཟོས་པའི་ནང་གི་ནམ་མཁའ་བཞིན་
དུ་ཉན་ཐོས་ཀྱིས་འདུས་མ་བྱས་ཤེས་པ་བལྟ་བར་བྱའོ། །དེ་ལ་འདི་སྐད་
ཅེས་བྱ་སྟེ། དཔེར་ན། ཡུངས་འབྲུ་སྲིན་བུས་ཟོས་པ་ཡི། །ནང་གི་
ནམ་མཁའ་དེ་ནི་ཆུང་བ་ཡིན། ། ཉན་ཐོས་འདུས་མ་བྱས་པ་ཤེས་པ་་་་༌་
ཡང༌། །དེ་བཞིན་ཆུང་ཞིང་ཤིན་ཏུ་ཆུང་བར་བལྟ། །འོད་སྲུང་འདི་ལྟ་སྟེ།
དཔེར་ན་ཕྱོགས་བཅུའི་ནམ་མཁའི་ཁམས་བཞིན་དུ་བྱང་ཆུབ་སེམས་་་
དཔས་འདུས་མ་བྱས་ཤེས་པ་བལྟ་བར་བྱའོ། །དེ་ལ་འདི་སྐད་ཅེས་བྱ་སྟེ།
དཔེར་ན་ཕྱོགས་བཅུའི་འཇིག་རྟེན་ཐམས་ཅད་ན། །ནམ་མཁའི་ཁམས་ནི་
སྒྲིབ་པ་མེད་པར་འདུག ། བྱང་ཆུབ་སེམས་དཔས་འདུས་མ་བྱས་ཤེས་
པ༑ ༑འགྲོ་བ་ཀུན་གྱི་མཆོག་ཀྱང་དེར་བལྟའོ། ། ཞེས་དང༌། མདོ་མྱང་
འདས་ཆེན་པོ་ལས། རིགས་ཀྱི་བུ་བྱམས་པ་གང་ཞིག་ཡོད་པ་དང་མེད་
པ་དང༌། ཡོད་པའང་མ་ཡིན་མེད་པའང་མ་ཡིན་པ་དང་བཅས་པ་དེ་ནི་
ཉན་ཐོས་དང་རང་སངས་རྒྱས་ཐམས་ཅད་ཀྱིས་དཔག་ནུས་པ་མ་ཡིན་
ནོ༑ ༑ཞེས་དང༌། །
གཞན་ཡང་། མངོན་རྟོགས་རྒྱན་ལས། གཟུང་འཛིན་རྟོག་པ་
སྤོང་ཕྱིར་དང༌། །འཛིན་པ་མི་སྤོང་ཕྱིར་དང་ནི། ། རྟེན་གྱིས་བསེ་རུ་ལྟ་
བུའི་ལམ། །ཡང་དག་བསྡུས་པར་ཤེས་པར་བྱ། །ཞེས་དང་། འཇུག་པ་
18



རང་འགྲེལ་ལས། བྱང་ཆུབ་སེམས་དཔའ་མ་གཏོགས་པར་གཞན་དག་
གིས་རྟེན་ཅིང་འབྲེལ་བར་འབྱུང་བའི་བདག་ཉིད་ཇི་ལྟ་བ་ཉིད་ཉེ་བར་
བསྟན་པར་མི་ནུས་སོ་སྙམ་དུ་བསམ་ནས། རྫོགས་པའི་བྱང་ཆུབ་སེམས་
དཔའ་རྣམས་ལ་གུས་པར་བྱེད་དོ། ། ཞེས་ཉན་རང་དགྲ་བཅོམ་པ་དག་
གིས་ སྟོང་ ཉིད་ ཕྱིན་ ཅི་ མ་ ལོག་ པར་ སྟོན་ མི་ནུས་ པར་ བཤད་ པ་ དང༌།
ཡང་དེ་ལས། ཇི་ལྟར་མུ་སྟེགས་ཅན་སྔོན་སེམས་ཀྱི་རྒྱུད་ལ་སྟོང་བ་ཉིད་
ལ་ལྷག་པར་མོས་པའི་བག་ཆགས་མ་བཞག་པ་རྣམས་ཀྱི་ཁམས་གསུམ་པོ་
འདོད་པ་དང་། གཟུགས་དང༌། གཟུགས་མེད་པའི་ཉོན་མོངས་པ་
སྤངས་ཤིང་གྲུབ་པའི་མཐའ་གཞན་ཉེ་བར་སྦྱོར་ནུས་པར་མཐོང་དུ་ཟིན་
ཀྱང༌། ཐུབ་པའི་དབང་བོས་དོན་དམ་པ་ཉེ་བར་སྟོན་པ་ལ་ལྷག་པར་
མོས་པར་མི་ནུས་པ་དེ་བཞིན་དུ། དེ་དག་གིས་ཀྱང་མང་དུ་གསན་པ་
རྣམ་པ་དེ་ལྟ་བུ་མངར་ཟིན་ཀྱང༌། སྟོང་བ་ཉིད་ལ་ལྷག་པར་མོས་པའི་ས་
བོན་དང་བྲལ་བས། སྟོང་བ་ཉིད་ཐུགས་སུ་ཆུད་པར་མི་སྤྱོད་དོ། །ཞེས་བྱ་
བར་ཤེས་པར་བྱའོ། ། ཞེས་མུ་སྟེགས་པའི་གྲུབ་མཐའ་ལ་ཡུན་རིང་གོམས་
པ་སྔོན་དུ་སོང་བའི་དགྲ་བཅོམ་པས་གྲུབ་མཐའ་གཞན་ལ་ཉེ་བར་སྦྱོར་
ནུས་ཀྱང་། དོན་དམ་ཉེ་བར་སྟོན་པ་ལ་ ལྷག་པར་མོས་པ་མེད་པར་་
བཤད་པ་དང༌། ཡང་དེ་ལས། ་བདག་མེད་པ་འདི་ནི་མདོར་བསྡུས་
ནས་རྣམ་པ་གཉིས་སུ་གསུངས་ཏེ། ཆོས་ཀྱི་བདག་མེད་པ་དང་གང་ཟག་
གི་བདག་མེད་པའོ། །ཡང་ཅིའི་ཕྱིར་བདག་མེད་པ་རྣམ་པ་གཉིས་ཉེ་བར་
བསྟན་ཞེ་ན་བཤད་པ། འགྲོ་བ་རྣམས་དགྲོལ་ཕྱིར་ཏེ་བདག་མེད་པ་རྣམ་
པ་གཉིས་པོ་འདི་ནི་བཅོམ་ལྡན་འདས་ཀྱིས་འགྲོ་བ་རྣམ་པར་དགྲོལ་བར་
བྱ་བའི་དོན་དུ་ཉེ་བར་བསྟན་ཏོ། ། དེ་ལ་གང་ཟག་གི་བདག་མེད་པ་ནི་
རང་སངས་རྒྱས་རྣམས་དང་ཉན་ཐོས་རྣམས་རྣམ་པར་དགྲོལ་བར་བྱ་བའི་
ཕྱིར་བསྟན་ལ། བྱང་ཆུབ་སེམས་དཔའ་རྣམས་རྣམ་པ་ཐམས་ཅད་་་་
19



མཁྱེན་པ་ཉིད་ཐོབ་པའི་རྣམ་པར་དགྲོལ་བར་བྱ་བའི་ཕྱིར་ནི་གཉིས་ཀ་
བསྟན་ཏོ། ། ཉན་ཐོས་དང་རང་སངས་རྒྱས་རྣམས་ཀྱིས་ཀྱང་རྟེན་ཅིང་
འབྲེལ་བར་འབྱུང་བ་རྐྱེན་ཉིད་འདི་བ་ཙམ་མཐོང་མོད་ཀྱི་དེ་ལྟ་ན་ཡང་དེ་
དག་ ལ་ ཆོས་ ཀྱི་ བདག་ མེད་ པ་ ཡོངས་ སུ་ རྫོགས་ པར་ སྒོམ་ པ་ མེད་ དེ།
ཁམས་གསུམ་ན་སྤྱོད་པའི་ཉོན་མོངས་པ་སྤོང་བའི་ཐབས་ཙམ་ཞིག་ནི་ཡོད་
དོ༑ ༑ དེ་དག་ལ་གང་ཟག་གི་བདག་མེད་པ་མ་ལུས་པར་སྒོམ་པ་ནི་ཡོད་
པར་རྣམ་པར་བཞག་གོ །ཞེས་ཉན་རང་དགྲ་བཅོམ་པ་དག་གིས་ཆོས་ཀྱི་
བདག་མེད་རྫོགས་པར་སྒོམ་པ་མེད་པར་བཤད་པ་སོགས་མཐའ་ཡས་་
དེ་ལ་འདིར་གཞན་དག་ན་རེ། ། ཉན་རང་ལ་ཆོས་ཀྱི་བདག་མེད་
རྟོགས་པའི་ཡེ་ཤེས་ཡོངས་སུ་རྫོགས་པ་ཡོད་མོད། འོན་ཀྱང་བྱང་སེམས་
ལྟར་རིགས་པའི་རྣམ་གྲངས་མཐའ་ཡས་པས་ཆོས་ཀྱི་བདག་མེད་རྫོགས་
པར་རྟོགས་པ་མེད་པས་དེ་རྫོགས་པར་སྒོམ་པ་མེད་ཅེས་བཤད་པ་ལུང་དེ་
དག་གི་དགོངས་པ་ཡིན་ནོ་ཞེས་ཟེར། འོ་ན་ཉན་རང་དགྲ་བཅོམ་པ་
དག་གིས་རིགས་པའི་རྣམ་གྲངས་མདོར་བསྡུས་པས་ཆོས་ཀྱི་བདག་མེད་
རྫོགས་པར་རྟོགས་པ་ཡོད་པར་ཐལ། འདོད་པའི་ཕྱིར། འདོད་ན།
དེ་དག་གིས་རིགས་པའི་རྣམ་གྲངས་མདོར་བསྡུས་པས་ཤེར་མདོའི་དངོས་
བསྟན་ གྱི་ བརྗོད་ བྱ་ མཐའ་ དག་ བདེ་བླག་ ཏུ་ རྟོགས་ པ་ ཡོད་ པར་ ཐལ།
འདོད་པའི་ཕྱིར། འདོད་ན། རང་བཞིན་གྱིས་དབང་བོ་རྟུལ་བོ་དག་
གིས་རིགས་པའི་རྣམ་གྲངས་མདོར་བསྡུས་པས་ཤེར་མདོའི་དངོས་བསྟན་
གྱི་བརྗོད་བྱ་མཐའ་དག་རྟོགས་པ་ཡོད་པར་ཐལ། འདོད་པའི་ཕྱིར།
འདོད་ན། རང་བཞིན་གྱིས་དབང་བོ་རྟུལ་བོ་དེ་དག་ཀྱང་ཉི་ཁྲིའི་སྒོ་
དང་བོའི་ཆེད་དུ་བྱ་བའི་གདུལ་བྱ་ལ་བཞག་ཆོག་པར་ཐལ། འདོད་པའི་
ཕྱིར་། འདོད་ན་ཤེར་ཕྱིན་གྱི་བསྟན་བཅོས་ཇི་སྙེད་པ་རྣམས་དང་འགལ་
20



1:|: གཞན་ཡང༌། བརྗོད་པའི་ ཐབས་ མདོར་བསྡུས་པ་ཙམ་གྱིས་་་་་
བདེན་པ་མཐོང་བའི་མངོན་རྟོགས་དེ་ལས་ཤིན་ཏུ་རྒྱས་པའི་ཐབས་ཀྱིས་དེ་
ཉིད་ མཐོང༌ བའི་ ཡེ་ ཤེས་ དེ་ ཁྱད་ པར་ དུ་ འཕགས་ པ་ ཡིན་ པར་ ཐལ།
འདོད་པའི་ཕྱིར། འདོད་ན། ཤཱ་རིའི་བུས་གནས་བསྟན་རྟ་ཐུལ་གྱིས།
ཇི་ལྟར་འཇིག་རྟེན་ལས་དང་ཉོན་མོངས་རྒྱུར་བཅས་བྱེད་རྒྱུར་ལྡན་འབྱུང་
བ་༑ ༑ ལས་དང་ཉོན་མོངས་པ་དག་ལྡོག་རྒྱུ་དེ་ཡང་འདྲེན་པས་རབ་ཏུ་
གསུངས། ། གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་་་
གནས་པ། །ཐར་བ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་
གསུངས། ། ཞེས་པའི་ཚིགས་བཅད་དེ་ལན་གཅིག་བརྗོད་པ་ཐོས་པས་་
བདེན་པ་མཐོང་བ་དང༌། མོ་འགལ་གྱི་བུས་ཤཱ་རིའི་བུས་དེ་ལན་གཉིས་
བརྗོད་པ་ཐོས་པས་བདེན་པ་མཐོང་བའི་མངོན་རྟོགས་དེ་ལས་ཕྱིས་ཀྱི་ཉན་
ཐོས་དག་གིས་དུས་རིང་མོ་ཞིག་ལ་ཐབས་དུ་མས་བདེན་པ་མཐོང་བའི་
མཁྱེན་པ་དེ་ཁྱད་པར་དུ་འཕགས་པ་ཡིན་པར་ཐལ། འདོད་པའི་ཕྱིར།
འདོད་ན། དབང་བོ་རྣོ་རྟུལ་གོ་ལོག་ཏུ་འགྱུར་བས་ཧ་ཅང་ཐལ་ལོ། ། །
གཞན་ཡང་། ཉན་རང་དག་གིས་བདག་མེད་གཉིས་ཆར་རྫོགས་
པར་མ་རྟོགས་པར་དེ་འཁོར་བ་ལས་གྲོལ་བ་ཙམ་ཡང་མེད་ན། འོ་ན་
ཉན་ཐོས་དང་རང་སངས་རྒྱས་རྣམས་ཉོན་མོངས་པ་ལས་རྣམ་པར་གྲོལ་
བར་ བྱ་ བའི་ ཕྱིར་ བདག་ མེད་ གཉིས་ ཆར་ བསྟན་ རིགས་ པར་ ཐལ།
འདོད་པའི་ཕྱིར། འདོད་ན། བྱང་སེམས་རྣམས་རྣམ་པ་ཐམས་ཅད་
མཁྱེན་པ་ཉིད་ཐོབ་པའི་རྣམ་པར་དགྲོལ་བར་བྱ་བའི་ཕྱིར་བདག་མེད་
གཉིས་ཆར་བསྟན་ལ། ཉན་རང་རྣམས་ཉོན་མོངས་པ་ལས་རྣམ་པར་
དགྲོལ་བར་བྱ་བའི་ཕྱིར་གང་ཟག་གི་བདག་མེད་ཙམ་ལས་མ་བསྟན་པའི་
ཁྱད་པར་མི་འཐད་པར་ཐལ། འདོད་པའི་ཕྱིར། འདོད་ན། གོང་
21
།



R
དུ་དྲངས་པའི་རང་འགྲེལ་གྱི་ལུང་དེ་ལས་གང་ཟག་གི་བདག་མེད་པ་ནི་
རང་སངས་རྒྱས་རྣམས་དང་ཉན་ཐོས་རྣམས་རྣམ་པར་དགྲོལ་བར་བྱ་བའི་
ཕྱིར་བསྟན་ལ། ཞེས་སོགས་ཀྱི་ལུང་དང་འགལ་ལོ། །
གཞན་ཡང་། ཤིང་རྟ་རྣམ་བདུན་གྱི་གཏན་ཚིགས་སོགས་གང་
ཟག་གི་བདག་མེད་གཏན་ལ་འབེབས་བྱེད་ཀྱི་རིགས་པ་ལ་དགོས་ནུས་མེད་
པར་ཐལ། གང་ཟག་གི་བདག་མེད་རྟོགས་པ་ལ་ཆོས་ཀྱི་བདག་མེད་ཕྲ་
བ་རྟོགས་པ་སྔོན་དུ་འགྲོ་དགོས་པ་གང་ཞིག ཆོས་ཀྱི་བདག་མེད་ཕྲ་བ་
རྟོགས་པའི་གང་ཟག་ཡིན་ན་གང་ཟག་གི་བདག་མེད་རྟོགས་པ་གཏན་
ཚིགས་ ལ་ མི་ ལྟོས་པས་ཁྱབ་པའི་ ཕྱིར། རྟགས་ཟུར་ སྔ་མ་མ་གྲུབ་ན།
དེར་ཐལ། གང་ཟག་གི་བདག་མེད་རྟོགས་པ་ལ་བདག་དེའི་གདགས་
གཞི་ཕུང་སོགས་སྟོང་བར་རྟོགས་པ་སྔོན་དུ་འགྲོ་དགོས་པའི་ཕྱིར། དེར་
ཐལ། འཇུག་པ་རང་འགྲེལ་ལས། གཟུགས་ལ་སོགས་པའི་རང་གི་ངོ་
བོ་ལ་དམིགས་པའི་ཕྱིན་ཅི་ལོག་ཏུ་གྱུར་བའི་ཕྱིར་གང་ཟག་གི་བདག་མེད་
པར་རྟོགས་པར་མི་འགྱུར་ཏེ། བདག་ཏུ་གདགས་པའི་རྒྱུ་ཕུང་བོ་ལ་
དམིགས་ པའི་ ཕྱིར་ རོ་ ཞེས་ པའི་ གཞུང་ གི་ དོན་དེ་ ལྟར་ ཡིན་ པའི་ ཕྱིར།
རྟགས་ཁས། རྟགས་ཟུར་ཕྱི་མ་མ་གྲུབ་ན། དེར་ཐལ། ཆོས་གཅིག་
གི་སྟེང་གི་སྟོང་ཉིད་ངེས་པའི་གང་ཟག་ཡིན་ན་ཆོས་གཞན་གྱི་སྟོང་ཉིད་
ངེས་པ་གཏན་ཚིགས་ལ་མི་ལྟོས་པས་ཁྱབ་པའི་ཕྱིར། དེར་ཐལ། བཞི་
བརྒྱ་བ་ལས། གང་གིས་དངོས་གཅིག་སྟོང་བ་ཉིད་མཐོང་བ། །དེ་ཡིས་
དངོས་ཀུན་དེ་བཞིན་ཉིད་དུ་མཐོང༌། ། ཞེས་པའི་གཞུང་གི་དོན་དེ་ལྟར་
ཡིན་པའི་ཕྱིར། རྟགས་ཁས། རྩ་བར་འདོད་ན། དབུ་མ་རྩ་བ་དང་
འཇུག་པ་རྩ་འགྲེལ་སོགས་གང་ཟག་གི་བདག་མེད་རིགས་པས་གཏན་ལ་
ཕབ་པའི་གཞུང་ཇི་སྙེད་པ་རྣམས་དང་འགལ་ལོ། །
གཞན་ཡང་། ཐེག་གསུམ་གྱི་འཕགས་པ་རྣམས་ཆོས་ཀྱི་བདག་
22



མེད་རྫོགས་པར་རྟོགས་པ་ལ་ཁྱད་པར་མེད་ན། ཐེག་དམན་པ་རྣམས་ནི་
དབང་བོ་རྟུལ། ཚོགས་ཀྱང་དམན། དེ་དག་གི་གཞུང་ན་དེ་ཁོ་ན་ཉིད་
རྟོགས་བྱེད་ཀྱི་རིགས་པའི་རྣམ་གྲངས་རྒྱས་པར་ཡང་མ་བསྟན། རང་
ཉིད་འཁོར་བ་ལས་ཐར་བའི་ཐབས་ཙམ་ལས་དོན་དུ་མི་གཉེར་བ་སོགས་
ཡིན་བཞིན་ཚེ་གཉིས་སམ་གསུམ་སོགས་དུས་ཐུང་ངུས་ཆོས་ཀྱི་བདག་མེད་
རྫོགས་པར་མངོན་སུམ་དུ་མཐོང་ནུས་ལ། སྔ་མ་ལས་ལོག་པའི་ཡོན་ཏན་
རབ་ཏུ་ཚང་ཞིང་ཐེག་ཆེན་གྱི་ལམ་དུ་ཞུགས་པའི་དབང་རྣོན་གྱིས་བསྐལ་
བ་གྲངས་མེད་གཅིག་གི་བར་དུ་ཆོས་ཀྱི་བདག་མེད་རྫོགས་པར་མངོན་སུམ་
དུ་མི་མཐོང་བའི་རྒྱུ་མཚན་གང་ཞིག་ཡིན་ཞེས་དྲི་ན་མགྲིན་པ་གཟེངས་
བསྟོད་དེ་སྨྲ་དགོས་སོ། །
སྐུ་འདི་ལ་ཁ་ཅིག བྱང་སེམས་ཀྱིས་གཞན་དོན་ལས་རང་ཉིད་ཀྱིས་
བདེན་པ་མཐོང་བ་ཆེར་དོན་དུ་མི་གཉེར་བས་སོ་ཞེས་ཟེར་མོད་རྒྱུ་མཚན་
འདི་ཡང་མ་ངེས་པ་ཡིན་ཏེ། བྱང་སེམས་རྣམས་ཀྱང་སེམས་བསྐྱེད་ཚུལ་
རིགས་གཅིག་པ་ཁོ་ན་མ་ཡིན་པར་སེམས་ཅན་ཐམས་ཅད་ཀྱི་དོན་དུ་་་ ་
བདག་གིས་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་པར་
བྱའོ། ། ཐོབ་ ནས་ ཀྱང་ སེམས་ ཅན་ མ་ གྲོལ་བ་རྣམས་ གྲོལ་ བར་བྱའོ། །
དབུགས་མ་དབྱུང་བ་རྣམས་དབུགས་དབྱུང་བར་བྱའོ། ། མྱ་ངན་ལས་མ་
འདས་པ་རྣམས་མྱ་ངན་ལས་འདའ་བར་བྱའོ་སྙམ་དུ་རྒྱལ་བོ་ལྟ་བུའི་་་
སེམས་བསྐྱེད་པའི་བྱང་སེམས་དུ་མ་ཡོད་དགོས་པ་གང་ཞིག དེ་དག་
གིས་རང་ཉིད་ཀྱིས་མྱུར་དུ་དེ་ཁོ་ན་ཉིད་མཐོང་བར་འདོད་ ཅིང་དེའི་་་
ཐབས་ལ་ཡང་ཆེས་ཆེར་བརྩོན་པའི་ཕྱིར་རོ། །
དེས་ན་ཉན་རང་དགྲ་བཅོམ་པ་དག་གིས་ནི། རིན་ཆེན་ཕྲེང་བ་
ལས། ཇི་སྲིད་ཕུང་བོ་འཛིན་ཡོད་པ། ། ཞེས་སོགས་ཀྱི་ལུང་དོན་ལྟར།
གང་ཟག་གི་བདག་མེད་རྟོགས་པ་ལ་ཉེ་བར་མཁོ་བའི་ཆོས་ཀྱི་བདག་མེད་
23



རགས་པ་ཙམ་ལས་ཆོས་ཀྱི་བདག་མེད་མཐའ་དག་མ་རྟོགས་པར་བཤད་
དགོས་སོ། །དེ་ལྟ་ནའང་བསམ་གཏན་དཔེ་མཁྱུད་ཀྱི་མདོ་ལས། འཇམ་
དཔལ་འཕགས་པའི་བདེན་པ་རྣམས་ཡང་དག་པ་ཇི་ལྟ་བ་བཞིན་མ་མཐོང་
བས་སེམས་ཅན་ཕྱིན་ཅི་ལོག་བཞིའི་སེམས་ཕྱིན་ཅི་ལོག་ཏུ་གྱུར་བ་རྣམས་
འཁོར་བ་ཡང་དག་པ་མ་ཡིན་པ་འདི་ལས་འདའ་བར་མི་འགྱུར་་་་་་་་
རོ༑ ༑ འཇམ་དཔལ་གྱིས་བཅོམ་ལྡན་འདས་གང་ལ་ཉེ་བར་དམིགས་པའི་
སེམས་ཅན་རྣམས་འཁོར་བ་ལས་འདའ་བར་མི་འགྱུར་བ་བསྟན་ཏུ་གསོལ།
འཇམ་དཔལ་བདག་ནི་འཁོར་བ་ལས་འདའ་བ་དང༌། མྱང་འདས་་
འཐོབ་པར་འགྱུར་རོ་སྙམ་དུ་བདེན་པར་ཞེན་པའི་ཚུལ་གྱིས་རྟོག་པར་བྱེད་
པས་མི་རྟག་པ་ལ་སོགས་པ་བསྒོམས་པ་ན། བདག་གིས་སྡུག་བསྔལ་ཤེས་
སོ༑ ༑ ཀུན་འབྱུང་སྤང་ངོ༌། །འགོག་པ་མངོན་དུ་བྱས་སོ། །ལམ་བསྒོམས་
སོ༑ ༑ སྙམ་ནས་བདག་ནི་དགྲ་བཅོམ་པར་གྱུར་ཏོ་སྙམ་པ་དེ་ ལྟ་བུ་ལ་
གནས་པ་འགའ་ཞིག་ལ་ཡིན་གྱི་ཐམས་ཅད་ལ་ནི་མ་ཡིན་ནོ། ། དེ་ནས་
འཇམ་དཔལ་གྱིས། འཕགས་པའི་བདེན་པ་བཞི་བོ་ཇི་ལྟར་རྟོགས་པར་
བགྱི། འཇམ་དཔལ་གང་གིས་འདུ་བྱེད་ཐམས་ཅད་མ་སྐྱེས་པར་མཐོང་
བ་དེས་ནི་སྡུག་བསྔལ་ཡོངས་སུ་ཤེས་པ་ཡིན་ནོ། ། གང་གིས་ཆོས་ཐམས་
ཅད་འབྱུང་བ་མེད་པར་མཐོང་བ་དེས་ནི་ཀུན་འབྱུང་བ་སྤངས་པ་ཡིན་
ནོ ༑ ༑ གང་ཞིག་ཆོས་ཐམས་ཅད་གཏན་མྱ་ངན་ལས་འདས་པར་མཐོང་བ་
དེས་ནི་འགོག་པ་མངོན་དུ་བྱས་པ་ཡིན་ནོ། ། གང་གིས་ཆོས་ཐམས་ཅད་
ཤིན་ ཏུ་མ་སྐྱེས་པར་མཐོང་བ་དེས་ནི་ལམ་བསྒོམས་པ་ཡིན་ནོ། ། ཞེས་
སོགས་ཀྱིས་བདེན་བཞི་རང་བཞིན་མེད་པར་ཕྱིན་ཅི་མ་ལོག་པར་མཐོང་
བས་གཟོད་འཁོར་བ་ལས་གྲོལ་བར་བསྟན་པ་དང༌། ཡང་འཕགས་པ་རྡོ་
རྗེའི་སྙིང་པོ་ལས། འཇམ་དཔལ་འདི་ལྟ་སྟེ། དཔེར་ན་གཙུབ་ཤིང་
དང་གཙུབ་གཏན་ལ་བརྟེན་མིའི་ལག་པའི་རྩོལ་བ་ལ་བརྟེན་ནས་དུ་བ་
24



འབྱུང་ཞིང་མེ་མངོན་པར་འགྲུབ་སྟེ། མེ་དེ་ཡང་གཙུབ་ཤིང་ལ་མི་གནས།
གཙུབ་གཏན་ལ་མི་གནས། མིའི་ལག་པའི་རྩོལ་བ་ལ་ཡང་མི་གནས་
སོ༑ ༑ཞེས་སོགས་ནས་བཅོམ་ལྡན་འདས་ཇི་ལྟར་སྐྱེས་བུ་གཉིད་ཀྱིས་ལོག་
པ་དེ་ཡོད་པ་མ་ཡིན་པ་ལ་སྒྲོ་བཏགས་ནས་བདག་ཉིད་རྨི་ལམ་དུ་དམྱལ་
བར་སོང་བའི་འདུ་ཤེས་པར་འགྱུར་བ་དེ་བཞིན་དུ། བཅོམ་ལྡན་འདས་
བྱིས་པ་སོ་སོའི་སྐྱེ་བོ་བདེན་པ་མ་ལགས་པས་འདོད་ཆགས་ཀྱིས་ཀུན་ནས་
བཅིངས་པ་ཐམས་ཅད་བུད་མེད་ལ་མཚན་མར་རྟོག་པར་བགྱིད་དོ། །དེ་
དག་བུད་མེད་ལ་མཚན་མར་བརྟགས་ནས་བདག་ཉིད་དེ་དག་དང་ལྷན་
ཅིག་རྩེ་ཞིང་དགའ་བར་འདུ་ཤེས་སོ། ། བྱིས་པ་སོ་སོའི་སྐྱེ་བོ་དེ་འདི་སྙམ་
དུ་བདག་ནི་སྐྱེས་པའོ། ། འདི་ནི་བུད་མེད་དོ། ། བུད་མེད་འདི་བདག་
གིའོ། ། སྙམ་དུ་འགྱུར་ཞིང་དེ་འདུན་པའི་འདོད་ཆགས་ཀྱིས་ཀུན་ནས་
དཀྲིས་པའི་སེམས་དེས་ལོངས་སྤྱོད་འཚོལ་བར་སེམས་འཇུག་པར་འགྱུར་
ལགས་སོ། །དེ་གཞི་དེ་ལས་འཐབ་པ་དང༌། རྩོད་པ་དང་གཡུལ་འགྱེད་
པར་བགྱིད་ཅིང་གདུག་པའི་དབང་པོ་དང་ལྡན་པ་དེ་ལ་ཁོན་དུ་འཛིན་པ་
འབྱུང་བར་འགྱུར་ལགས་སོ། །རློམ་པ་དང་བཅས་པ་སྟེ་འདུ་ཤེས་ཕྱིན་ཅི་
ལོག་དེས་འཆི་བའི་དུས་བགྱིད་པར་གྱུར་ནས་བདག་ཉིད་བསྐལ་བ་སྟོང་
ཕྲག་མང་པོར་སེམས་ཅན་དམྱལ་བ་དག་ཏུ་སྡུག་བསྔལ་གྱི་ཚོར་བ་མྱོང་
བར་འདུ་ཤེས་སོ། །བཅོམ་ལྡན་འདས་ཇི་ལྟར་སྐྱེས་བུ་དེ་ལ་གྲོགས་པོ་དང་།
གཉེན་དང༌། སྣག་གི་གཉེན་མཚམས་རྣམས་ཀྱིས་འདི་སྐད་དུ། ཀྱེ་
སྐྱེས་བུ་མ་འཇིགས་ཤིག་མ་འཇིགས་ཤིག་ཁྱོད་ནི་གཉིད་ཀྱིས་ལོག་པ་ཡིན་
གྱི་ཁྱོད་ཁྱིམ་འདི་ནས་གར་ཡང་སོང་བ་མེད་དོ་ཞེས་སྨྲ་བར་བགྱིད་པ་དེ་
བཞིན་དུ། བཅོམ་ལྡན་འདས་སངས་རྒྱས་བཅོམ་ལྡན་འདས་རྣམས་་
ཀྱིས་ཀྱང་ཕྱིན་ཅི་ལོག་བཞིའི་ཕྱིན་ཅི་ལོག་ཏུ་གྱུར་བའི་སེམས་ཅན་རྣམས་
ལ་འདི་སྐད་དུ་ཆོས་བསྟན་ཏེ། འདི་ལ་བུད་མེད་ཀྱང་མེད། སྐྱེས་པ་
25



ཡང་མེད། སེམས་ཅན་ཡང་མེད། སྲོག་ཀྱང་མེད། གསོ་བ་ཡང་
མེད། གང་ཟག་ཀྱང་མེད་དེ། ཆོས་འདི་དག་ཐམས་ཅད་ནི་ལོག་པ་
ཆོས་འདི་དག་ཐམས་ཅད་ནི་ཡོད་པ་མ་ཡིན་པ། ཆོས་འདི་དག་ཐམས་
ཅད་ནི་ཕྱིན་ཅི་ལོག་གིས་བསྒྲིབས་པ། ཆོས་འདི་དག་ཐམས་ཅད་ནི་སྒྱུ་
མ་ལྟ་བུ། ཆོས་འདི་དག་ཐམས་ཅད་ནི་རྨི་ལམ་ལྟ་བུ། ཆོས་འདི་དག་
ཐམས་ཅད་ནི་སྤྲུལ་བ་ལྟ་བུ། ཆོས་འདི་དག་ཐམས་ཅད་ནི་ཆུ་ཟླ་ལྟ་བུ་སྟེ།
ཞེས་རྒྱས་པར་འབྱུང་བ་དང༌། དེ་བཞིན་དུ་དེ་དག་དེ་བཞིན་གཤེགས་
པས་ཆོས་བསྟན་པ་ཐོས་ནས་ཆོས་ཐམས་ཅད་འདོད་ཆགས་དང་བྲལ་བར་
འཁུམས་སོ། ། ཆོས་ཐམས་ཅད་ཞེ་སྡང་དང་བྲལ་བ་དང་། གཏི་མུག་
དང་བྲལ་བ་དང༌། ངོ་བོ་ཉིད་མེད་པ་དང༌། སྒྲིབ་པ་མེད་པར་་་་་
འཁུམས་སོ། ། དེ་དག་སེམས་ནམ་མཁའ་ལ་གནས་པའི་འཆི་བའི་དུས་
བགྱིད་པར་འགྱུར་ཞིང༌། འཆི་བའི་དུས་བགྱིས་མ་ཐག་ཏུ་ཕུང་བོ་ལྷག་
མ་མེད་པའི་མྱ་ངན་ལས་འདའ་བའི་དབྱིངས་སུ་ཡོངས་སུ་མྱ་ངན་ལས་
འདའ་སྟེ། བཅོམ་ལྡན་འདས་དེ་ལྟར་བདག་གིས་སེམས་ཅན་དམྱལ་བ་
འཁུམས་ལགས་སོ། །ཞེས་ཆོས་ཐམས་ཅད་སྒྱུ་མ་དང་རྨི་ལམ་སྤྲུལ་བ་ཆུ་ཟླ་
ལྟ་བུར་རང་བཞིན་མེད་པར་མཐོང་བས་གཟོད་ཉོན་མོངས་པ་མེད་པར་
ཕུང་ བོ་ ལྷག་ མ་ མེད་ པར་ མྱ་ ངན་ ལས་ འདའ་ བར་ གསུངས་ པ་ དང༌།
ཡང་། བཅོམ་ལྡན་འདས་ཀྱིས་འཕགས་པ་ལྷག་པའི་བསམ་པ་བརྟན་
པས་ཞུས་པ་ལས། བཅོམ་ལྡན་འདས་ཀྱིས་བཀའ་བསྩལ་བ། རིགས་
ཀྱི་བུ་གང་ལམ་གྱི་ངེས་པར་འབྱུང་བ་ཡོངས་སུ་འཚོལ་བ་དེ་ནི་དེ་བཞིན་ཏེ།
རིགས་ཀྱི་བུ་དེ་བཞིན་གཤེགས་པས་ནི་ཆགས་པར་འགྱུར་བའི་ཆོས་རྣམས་
སྤངས་པས་འདོད་ཆགས་སྤང་བར་མ་གསུངས་སོ། །དེ་བཞིན་དུ་ཞེ་སྡང་
བར་འགྱུར་བ་དང༌། གཏི་མུག་པར་འགྱུར་བའི་ཆོས་རྣམས་སྤངས་ནས་
དེ་བཞིན་གཤེགས་པས་ཞེ་སྡང་དང་གཏི་མུག་སྤང་པར་མ་གསུངས་སོ། །



དེ་ཅིའི་ཕྱིར་ཞེ་ན། རིགས་ཀྱི་བུ་དེ་བཞིན་གཤེགས་པས་ནི་ཆོས་གང་
ཡང་དོར་བར་བྱ་བའམ་འཐོབ་པར་བྱ་བའི་ཕྱིར་ཆོས་མི་སྟོན་ཏོ། །ཡོངས་
སུ་ཤེས་པར་བྱ་བ་དང༌། ཡོངས་སུ་སྤང་པར་བྱ་བ་དང་། བསྒོམ་པར་
བྱ་བ་དང་། མངོན་སུམ་དུ་བྱ་བ་དང་། མངོན་པར་རྟོགས་པར་བྱ་བ་
དང༌། འཁོར་བ་ལས་བསྐྱོད་པར་བྱ་བ་དང༌། མྱ་ངན་ལས་འདས་
པར་འགྲོ་བར་བྱ་བ་དང་། བསལ་བར་བྱ་བ་དང་། གཞག་པར་བྱ་བ་
དང་། དབྱེ་བར་བྱ་བའི་ཕྱིར་ཆོས་མི་སྟོན་ཏོ། ། རིགས་ཀྱི་བུ་གཉིས་སུ་
དབྱེ་བ་ནི་དེ་བཞིན་གཤེགས་པ་རྣམས་ཀྱི་ཆོས་ཉིད་མ་ཡིན་ནོ། ། གཉིས་ལ་
སྤྱོད་པ་གང་ཡིན་པ་དེ་དག་ནི་ཡང་དག་པ་ལ་ཞུགས་པ་མ་ཡིན་ནོ། །
རིགས་ཀྱི་བུ་གཉིས་གང་ཞེ་ན། བདག་གིས་འདོད་ཆགས་སྤང་བར་བྱའོ་
སྙམ་པ་འདི་ནི་གཉིས་སོ། །བདག་གིས་ཞེ་སྡང་སྤང་བར་བྱའོ་སྙམ་པ་འདི་
ནི་གཉིས་སོ། །བདག་གིས་གཏི་མུག་སྤང་བར་བྱའོ་སྙམ་པ་འདི་ནི་གཉིས་
སོ༑ ༑ དེ་ལྟར་སྦྱོར་བ་གང་ཡིན་པ་དེ་དག་ནི་ཡང་དག་པ་ལ་ཞུགས་པ་མ་
ཡིན་ཏེ། དེ་དག་ནི་ལོག་པར་ཞུགས་པར་རིགས་པར་བྱའོ། ། རིགས་ཀྱི་
བུ་འདི་ལྟ་སྟེ། དཔེར་ན་མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་།
བའི་ཚེ། སྒྱུ་མ་མཁན་གྱིས་སྤྲུལ་བའི་བུད་མེད་མཐོང་ནས་འདོད་ཆགས་
ཀྱིས་སེམས་བསྐྱེད་དེ། དེ་འདོད་ཆགས་ཀྱིས་སེམས་དཀྲིས་ནས་འཁོར་
གྱིས་འཇིགས་ཤིང་བག་ཚ་སྟེ། ། སྟན་ལས་ལངས་ནས་སོང་སྟེ་དེ་སོང་ནས་
ཀྱང་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་ཅིང༌། མི་རྟག་པ་དང་།
སྡུག་ བསྔལ་བ་ དང༌ སྟོང་བ་དང་བདག་ མེད་པར་ ཡིད་ ལ་ བྱེད་ན།
རིགས་ཀྱི་བུ་དེ་ཇི་སྙམ་དུ་སེམས། མི་དེ་ཡང་དག་པར་ཞུགས་པ་ཡིན་
ནམ་འོན་ཏེ་ལོག་པར་ཞུགས་པ་ཡིན། གསོལ་བ་བཅོམ་ལྡན་འདས་གང་
བུད་མེད་མ་མཆིས་པ་ལ་མི་སྡུག་པར་ཡིད་ལ་བྱེད་ཅིང༌། མི་རྟག་པ་དང༌།
སྡུག་བསྔལ་བ་དང༌། སྟོང་བ་དང་བདག་མེད་པར་ཡིད་ལ་བགྱིད་པའི་
27



མི་དེས་མངོན་པར་བརྩོན་པ་དེ་ནི་ལོག་པ་ལགས་སོ། །བཅོམ་ལྡན་འདས་
ཀྱིས་བཀའ་བསྩལ་བ། རིགས་ཀྱི་བུ་འདི་ན་དགེ་སློང་དང་དགེ་སློང་མ་
དང་དགེ་བསྙེན་དང་དགེ་བསྙེན་མ་ཁ་ཅིག་མ་སྐྱེས་ཤིང་མ་བྱུང་བའི་ཆོས་
རྣམས་ལ་མི་སྡུག་པར་ཡིད་ལ་བྱེད་ཅིང་མི་རྟག་པ་དང་སྡུག་བསྔལ་བ་དང༌།
སྟོང་བ་དང་བདག་མེད་པར་ཡིད་ལ་བྱེད་པ་གང་ཡིན་པ་དེ་དག་ཀྱང་དེ་
དང་འདྲ་བར་བལྟ་བར་བྱའོ། ། ང་ནི་མི་བླུན་པོ་དེ་དག་ལ་ལམ་སྒོམ་པ་
ཡིན་ནོ་ཞེས་མི་སྨྲ་སྟེ། དེ་དག་ནི་ལོག་པར་ཞུགས་པ་ཞེས་བྱའོ། །རིགས་ཀྱི་
བུ་འདི་ལྟ་སྟེ། དཔེར་ན་མི་ལ་ལ་ཞིག་གཉིད་ལོག་པའི་རྨི་ལམ་དུ་བདག་
གི་ཁྱིམ་དུ་རྒྱལ་བོའི་བཙུན་མོ་འོང་བ་མཐོང་ནས་དེ་དང་ལྷན་ཅིག་ཉལ་
བར་བྱེད་དེ། དྲན་པ་ཉམས་པའི་ཕྱིར་བདག་ཉིད་ནི་སད་དོ་སྙམ་དུ་དེ་
ལྟར་སེམས་ནས། རྒྱལ་བོས་མ་ཚོར་གྲང། དེས་བདག་བསད་དུ་འོང་
ངོ་སྙམ་ནས་འཇིགས་ཤིང་སྐྲག་སྟེ་བྲོས་ན། འདི་ཅི་སྙམ་དུ་སེམས། ཅི་
མི་དེ་འཇིགས་ཤིང་སྐྲག་སྟེ་བྲོས་པས་རྒྱལ་པོའི་བཙུན་མོའི་འཇིགས་པ་དེ་
ལས་ཐར་བར་འགྱུར་རམ། ། གསོལ་བ་བཅོས་ལྡན་འདས་དེ་ནི་དེ་ལྟར་མ་
ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་འདི་ལྟར་མི་དེས་
བུད་མེད་མ་མཆིས་པར་བུད་མེད་ཀྱི་འདུ་ཤེས་བསྐྱེད་དེ་ཡང་དག་པ་མ་
ལགས་པར་ཀུན་བརྟགས་པའི་སླད་དུའོ། ། ཞེས་སོགས་ཀྱིས་ ཕུང་པོ་ལ་
བདེན་ཞེན་དང་བཅས་ཏེ་མི་རྟག་པ་སོགས་སུ་སྒོམ་པ་ལམ་མ་ཡིན་པས་
ཉན་རང་དགྲ་བཅོམ་པ་རྣམས་ལ་ཕུང་སོགས་ཀྱི་ཆོས་ལ་བདེན་ཞེན་མེད་
པར་བཤད་པ་དང་། །
ཡང་དབུ་མ་རྩ་བ་ལས། ནང་དང་ཕྱི་རོལ་ཉིད་དག་ལ། །བདག་
དང་བདག་གི་སྙམ་ཟད་ན། ། ཉེ་བར་ལེན་པ་འགག་འགྱུར་ཞིང༌། ། དེ་
ཟད་པས་ན་སྐྱེ་བ་ཟད། ། ལས་དང་ཉོན་མོངས་ཟད་པས་ཐར། ། ཞེས་
དང༌། ཚིག་གསལ་ལས། གང་དག་ཕྱིན་ཅི་ལོག་དང་ལྡན་པའི་ཆོས་
28



རྣམས་རྫུན་པ་ཉིད་དུ་ཁོང་དུ་མི་ཆུད་ཀྱང་དངོས་པོ་རྣམས་རང་བཞིན་
ཡོད་པར་རྟོག་ནས་མངོན་པར་ཞེན་པ་དེ་ནི་ཆོས་རྣམས་ལ་འདི་བདེན་
པར་མངོན་པར་ཞེན་པ་ཉིད་ཀྱི་སྒོ་ནས་མངོན་པར་ཞེན་པར་གྱུར་པ་དང་།
ལས་ཀྱང་བྱེད་ཅིང་འཁོར་བ་ན་ཡང་འཁོར་བར་འགྱུར་ལ། ཕྱིན་ཅི་ལོག་
ལ་གནས་པས་མྱ་ངན་ལས་འདས་པ་ཐོབ་པའི་ སྐལ་བ་ཅན་དུ་ཡང་མི་
འགྱུར་རོ། ། ཞེས་དང༌། ཡང་དེ་ལས། དེ་དེ་ལྟར་དངོས་པོ་ཐམས་
ཅད་རང་བཞིན་གྱིས་སྟོང་བ་ཉིད་དུ་ཞུགས་པས་ཆོས་ཅུང་ཟད་ཀྱང་་་་
དམིགས་པར་མི་འགྱུར་རོ། ། དེ་མ་དམིགས་པས་འགར་ཡང་མི་རྨོངས་
སོ༑ ༑ མ་རྨོངས་པ་ལས་མི་བྱེད་ དོ། ། དེ་ལྟར་ན་རྟེན་ཅིང་འབྲེལ་བར་་་་
འབྱུང་བ་བསྒོམས་པས་དེ་ཁོ་ན་ཉིད་ལ་འཇུག་པར་འགྱུར་ལ། དེ་ཉིད་
མཐོང་བའི་རྣལ་འབྱོར་བས་མ་རིག་པ་དེ་སྤོང་བར་འགྱུར་རོ། །ཞེས་དང༌།
རྩ་ཤེས་ལས། ལས་དང་ཉོན་མོངས་རྣམ་རྟོག་ལས། །དེ་དག་སྤྲོས་ལས་
སྤྲོས་པ་ནི། ། སྟོང་པ་ཉིད་ཀྱིས་འགག་པར་འགྱུར། །འདོད་ཆགས་ཞེ་སྡང་
གཏི་མུག་རྣམས། །ཀུན་ཏུ་རྟོག་ལས་འབྱུང་བར་གསུངས། ། སྡུག་དང་མི་
སྡུག་ཕྱིན་ཅི་ལོག ། རྟེན་ པ་ ཉིད་ ལས་ ཀུན་ ཏུ་ འབྱུང༌། ། ཞེས་དང་།
ཚིག་གསལ་ལས། བྱིས་པ་སོ་སོའི་སྐྱེ་བོ་ཚུལ་བཞིན་མ་ཡིན་པར་གཟུགས་
ལ་སོགས་པར་རྟོག་པ་ལ་ནི་འདོད་ཆགས་ལ་སོགས་པའི་ཉོན་མོངས་པ་སྐྱེ་
བར་འགྱུར་ཏེ། དེ་ལྟར་རེ་ཞིག་ལས་དང་ཉོན་མོངས་པ་ནི་རྣམ་པར་
རྟོག་པ་ལས་བྱུང་ལ། རྣམ་པར་རྟོག་པ་དེ་དག་ཀྱང་སྤྲོས་པ་སྣ་ཚོགས་པ་
འཁོར་བ་ཐོག་མ་མེད་པ་ནས་གོམས་པ་ཤེས་པ་དང་ཤེས་བྱ། བརྗོད་བྱ་
རྗོད་བྱེད། བུམ་ པ་དང་སྣམ་བུ། ཤིང་རྟ་དང༌། གཟུགས་དང་།
ཚོར་བ་དང༌། སྐྱེས་པ་དང་བུད་མེད་དང༌། རྙེད་པ་དང་མ་རྙེད་པ་
དང༌། བདེ་བ་དང་སྡུག་བསྔལ་བ་དང༌། གྲགས་པ་དང་མ་གྲགས་པ་
དང༌། བསྟོད་པ་དང་སྨད་པ་ལ་སོགས་པའི་མཚན་ཉིད་ལས་སྐྱེ་བར་
འགྱུར་རོ། །འཇིག་རྟེན་པའི་སྤྲོས་པ་དེ་ཡང་མ་ལུས་པར་སྟོང་བ་ཉིད་ཀྱིས་
29



ཏེ་དངོས་པོ་ཐམས་ཅད་སྟོང་པ་ཉིད་དུ་ལྟ་བས་འགག་པར་འགྱུར་རོ། །ཇི་
ལྟར་ཞེ་ན། གང་གི་ཕྱིར་དངོས་པོར་དམིགས་པ་ཡོད་ན་ནི་ཇི་སྐད་
བཤད་པའི་སྤྲོས་པ་ཡོད་པར་འགྱུར་གྱི་མོ་གཤམ་གྱི་བུ་མོ་མ་དམིགས་པར་
ཆགས་པ་ཅན་དག་དེའི་ཡུལ་ཅན་སྤྲོས་པ་འཇུག་པར་མི་བྱེད་དོ། །སྤྲོས་པ་
མ་བཅུག་པར་ནི་དེའི་ཡུལ་ཅན་ཚུལ་བཞིན་མ་ཡིན་པར་རྣམ་པར་རྟོག་པ་
འཇུག་པར་མི་འགྱུར་རོ། །རྣམ་པར་རྟོག་པ་མ་བཅུག་པར་ཡང་ང་དང་ང་
ཡི་ཞེས་མངོན་པར་ཞེན་པ་ལས་ཉོན་མོངས་པའི་འཇིག་ཚོགས་ལ་ལྟ་བའི་
རྩ་བ་ཅན་སྐྱེད་པར་མི་བྱེད་དོ། ། ཞེས་དང༌། སྟོང་ཉིད་བདུན་ཅུ་བ་ལས།
རྒྱུ་དང་རྐྱེན་ལས་སྐྱེས་དངོས་རྣམས། ། ཡང་དག་པར་ནི་རྟོག་པ་གང༌། །
དེ་ནི་སྟོན་པས་མ་རིག་གསུངས། །དེ་ལས་ཡན་ལག་བཅུ་གཉིས་འབྱུང༌། །
ཞེས་དང༌། དེའི་རང་འགྲེལ་ལས། དངོས་པོ་དེ་དག་རང་བཞིན་གྱིས་
སྟོང་པ་ཡང་དག་པ་ཇི་ལྟ་བ་བཞིན་དུ་ལེགས་པར་ཤེས་ན་མ་རིག་པ་ནི་མི་
འབྱུང་བ་དེ་ནི་ མ་ རིག་ པ་འགོག་ པ་ ཡིན་ནོ། ། གང་གི་ཕྱིར་ཡོངས་སུ་་་
བརྟགས་ནས་འདུ་བྱེད་རྣམས་སྒྱུ་མ་དང་སྨིག་རྒྱུ་དང་དྲི་ཟའི་གྲོང་ཁྱེར་
དང་འདྲ་བ་དེའི་ཕྱིར་རང་བཞིན་སྟོང་བར་དེ་དག་ལེགས་པར་རྣམ་པ་
ཤེས་པ་མ་རིག་པ་མི་འབྱུང་བ་དེ་ཉིད་མ་རིག་པ་འགོག་པ་ཡིན་ཏེ། དེའི་
ཕྱིར་ཡན་ལག་བཅུ་གཉིས་འགག་པར་འགྱུར་རོ། །ཞེས་དང༌། རིགས་
པ་དྲུག་ཅུ་བ་ལས། དངོས་པོར་ཁས་ལེན་ཡོད་ན་ནི། །འདོད་ཆགས་ཞེ་
སྡང་འབྱུང་བ་ཡིས། ། ལྟ་བ་མི་བཟད་མ་རུང་འཛིན། ། དེ་ལས་བྱུང་བའི་
རྩོད་པར་འགྱུར། ། དེ་བས་དེ་ནི་ཡོངས་ཤེས་ན། ། ལྟ་དང་ཉོན་མོངས་
ཡོངས་སུ་འབྱུང༌། ། ཞེས་དང༌། དེའི་འགྲེལ་བ་ཟླ་གྲགས་ཀྱིས་མཛད་པ་
ལས། དངོས་པོར་ཁས་ལེན་ཡོད་ན་དེ་ནི་སྔོན་གྱི་མཐའ་དང་ཕྱི་མའི་
མཐའ་དང་དབུས་ཡོངས་སུ་རྟོག་པས་དེ་ལ་དམིགས་པ་ལྟ་བར་གྱུར་བ་
རྣམས་སུ་སྟོང་བ་ཡོད་པས་ན་དངོས་པོར་འཛིན་པ་དེ་ལྟ་བར་གྱུར་བ་
ཐམས་ཅད་ཀྱི་རྒྱུ་ཡིན་ནོ། ། ལྟ་བར་གྱུར་བ་ཡོད་ན་རྒྱུ་དེ་ལས་བྱུང་བའི་
30



ཉོན་མོངས་པ་འབྱུང་སྟེ། རང་གི་ལྟ་བ་ལ་འདོད་ཆགས་འབྱུང་བ་དང་
དེས་ང་རྒྱལ་དུ་གྱུར་བ་དང༌། གཞན་གྱི་ལྟ་བ་ལ་ཞེ་སྡང་འབྱུང་བའི་ཕྱིར་
དང༌། ཐམས་ཅད་དུ་གཏི་མུག་འབྱུང་བའི་ལྟ་བར་གྱུར་པ་ལས་ཉོན་
མོངས་པ་ཐམས་ཅད་འབྱུང་ངོ༌། ། གང་གི་ཕྱིར་དེ་ལྟར་ལྟ་བ་དང་ཉོན་
མོངས་པ་ཐམས་ཅད་དངོས་པོར་དམིགས་པའི་རྒྱུ་ལས་བྱུང་བ་དེའི་ཕྱིར་
དངོས་པོ་དེ་ཡོངས་ སུ་ ཤེས་ཏེ། དངོས་པོ་རང་གི་དངོས་པོ་ཇི་ལྟ་བ་
བཞིན་ཁོང་དུ་ཆུད་ན་དམིགས་པ་མེད་པས་ལྟ་བ་རྣམས་ལྡོག་གོ ། ཞེས་
དང༌། བཞི་བརྒྱ་བ་ལས། ལུས་ལ་ལུས་དབང་ཇི་བཞིན་དུ། ། གཏི་
མུག་ཀུན་ལ་གནས་པ་སྟེ། ཞེས་ སོགས་དང༌། དེའི་འགྲེལ་བ་ལས།
གཏི་མུག་ནི་དེ་རྣམས་ལ་ཇི་ལྟར་བདེན་པར་རྟོག་པ་ལས་རྨོངས་པ་ཉིད་ཀྱི་
ཕྱིར། དངོས་པོ་བདེན་པའི་རང་གི་ངོ་བོར་ལྷག་པར་སྒྲོ་འདོགས་པས་
རབ་ཏུ་འཇུག་གོ ། འདོད་ཆགས་ལ་སོགས་པ་དག་ཀྱང་གཏི་མུག་གིས་
ཀུན་ཏུ་བཏགས་པའི་དངོས་པོའི་རང་བཞིན་ཁོ་ན་ལ་སྡུག་དང་མི་སྡུག་པ་
ལ་སོགས་པའི་ཁྱད་པར་སྒྲོ་འདོཧྥ་པར་འཇུག་པ་ཉིད་ཀྱི་ཕྱིར། གཏི་མུག་
ལས་ཐ་མི་དད་པར་འཇུག་པར་འགྱུར་ཞིང༌། གཏི་མུག་ལ་བརྟེན་པར་
ཡང་འགྱུར་ཏེ། གཏི་མུག་གཙོ་བོ་ཉིད་ཀྱི་ཕྱིར་རོ། ། ཇི་ལྟར་མིག་ལོང་
བས་དངོས་པོ་ལུས་ཀྱི་དབང་པོ་ལས་ཐ་མི་དད་པར་འཇུག་པ་རྣམས་ལུས་
ཀྱི་དབང་པོ་ཁོ་ན་ལ་བརྟེན་ནས་འབྱུང་བ་དེ་བཞིན་དུ་ཉོན་མོངས་པ་
ཐམས་ཅད་ཀྱང་གཏི་མུག་ལ་བརྟེན་ནས་འབྱུང་ངོ༌། །ཡང་ཇི་ལྟར་ལུས་ཀྱི་
དབང་བོ་ཉམས་ནས་བརྟེན་པའི་དབང་པོ་ཐམས་ཅད་ཉམས་པར་འགྱུར་
བ་དེ་བཞིན་དུ་རྟེན་ཅིང་འབྲེལ་བར་འབྱུང་བ་བསྒོམས་པས་ཉོན་མོངས་པ་
བཅོམ་པ་ན་རྟེན་མེད་པས་ཉོན་མོངས་པ་ཐམས་ཅད་བཅོམ་པར་འགྱུར་ཏེ།
དུག་གི་ལྗོན་པ་བཞིན་ནོ། ། ཇི་ལྟར་དུག་གི་ཤིང་ལ་དོན་མ་ཡིན་པ་ཐམས་
ཅད་ཡོད་ལ། དེ་ཞིག་པས་དོན་མ་ཡིན་པ་ཐམས་ཅད་འཇིག་པར་འགྱུར་
ལ༑ མ་ཞིག་ན་མི་འཇིག་པ་དེ་བཞིན་དུ་གཏི་མུག་རབ་ཏུ་ཞི་ན་ཉོན་



མོངས་པ་ཐམས་ཅད་རབ་ཏུ་ཞི་བར་འགྱུར་རོ། ། ཞེས་དང༌། ཡང་དེ་
ལས། དོན་དམ་པའི་ཤེས་པ་དེ་ཉིད་ཡང་དག་པར་མཐོང་བ་ཡོད་ན་
གནས་ཀྱི་མཆོག་མྱ་ངན་ལས་འདའ་བ་ཐོབ་ལ། ཅུང་ཟད་དེ་ཆུང་ངུ་
ཞིག་མཐོང་ན་ལྷ་དང་མིའི་འགྲོ་བ་བཟང་བོའོ། །གང་ཕྱིར་ཡེ་ཤེས་ཡོངས་
སུ་རྫོགས་པ་ཡོད་ན་མྱ་ངན་ལས་འདའ་བ་ཐོབ་ལ། མ་རྫོགས་ན་བཟང་
འགྲོ་ཡིན་པའི་ཕྱིར་མཁས་པས་རྟག་ཏུ་ནང་གི་བདག་ཉིད་བསམ་པ་ལ་བློ་
སྦྱང་དགོས་སོ། ། ཞེས་དང༌། འཇུག་པ་རང་འགྲེལ་ལས། དེ་ལ་ཉན་
ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་པ་ཅན་
གྱིས་གཟིགས་པ་སྤངས་པ་འདུ་བྱེད་གཟུགས་བརྙན་ལ་སོགས་པའི་ཡོད་པ་
ཉིད་དང་འདྲ་བར་གཟིགས་པ་རྣམས་ལ་ནི་བཅོས་མའི་རང་བཞིན་གྱི་
བདེན་པ་མ་ཡིན་ཏེ། བདེན་པར་རློམ་པ་མེད་པའི་ཕྱིར་རོ། ། ཞེས་་་
སོགས་ཀྱི་ལུང་གིས་ཉན་རང་དགྲ་བཅོམ་པ་དག་ལ་ཡང་ཆོས་ཀྱི་བདག་
མེད་རྫོགས་པར་རྟོགས་པ་ཡོད་པར་བསྟན་པ་འདྲ་བས། དེ་ལྟར་ན་མི་
ཕམ་པའི་རང་ལུགས་ལུང་དེ་དག་དང་མི་འགལ་བའི་ཚུལ་དང༌། ཁྱད་
པར་དུ་ལུང་དེ་དག་གི་དགོངས་པ་གང་ཡིན་ཚིག་ཇི་ལྟར་འགྲེལ་སོགས་
ལེགས་པར་གསུང་བར་ཞུ་ཞུ། །
འདི་ལ་ཁ་ཅིག་ཉན་རང་དགྲ་བཅོམ་པ་དག་གིས་མངོན་པའི་གཞུང་
ནས་གང་ལ་བཅོམ་དང་བློ་ཡི་བཞག ། བསལ་ན་དེ་བློ་མི་འཇུག་པ། །
བུམ་མཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་
བཤད་པ་ལྟར་གྱི་རྡུལ་དང་ཤེས་པ་སྐད་ཅིག་མ་གཉིས་མ་གཏོགས་ཕུང་
སོགས་རགས་པ་དང་རྒྱུན་སོགས་རགས་པའི་དངོས་པོ་མཐའ་དག་རང་
བཞིན་མེད་པར་རྟོགས་དགོས་པ་དེ་དབུ་འཇུག་རྩ་འགྲེལ་གྱི་ལུང་དེ་དག་
གི་དོན་ཡིན་ཞེས་ཟེར། དེ་ལ་འོ་ན་ཐེག་དམན་དགྲ་བཅོམ་པ་ཡིན་ན་
གཞན་མཐའ་དག་བདེན་མེད་དུ་རྟོགས་ཀྱང་རྡུལ་དང་ཤེས་པ་སྐད་ཅིག་མ་
གཉིས་པོ་བདེན་མེད་དུ་མ་རྟོགས་པས་ཁྱབ་པར་ཐལ། འདོད་པའི་ཕྱིར།
32



འདོད་ན། ཐེག་དམན་དགྲ་བཅོམ་པ་ཡིན་ན་རྡུལ་དང་ཤེས་པ་སྐད་ཅིག་
མ་ལས་ཆོས་གཞན་བདེན་མེད་དུ་ངེས་པའི་རིགས་པ་དེའི་སྒོ་ནས་དཔྱད་
པ་ མི་ འཇུག་ པས་ ཁྱབ་ པར་ ཐལ། འདོད་ པའི་ ཕྱིར། མ་ ཁྱབ་ ན།།
ངེས་སྒྲོན་ལས། དེ་གའི་ལུང་དང་མན་ངག་གི ། དཔྱད་ན་རྟོགས་པར་
རིགས་མོད་ཀྱི། ། རེ་ཞིག་མ་གཏོགས་དེ་བཞིན་ནོ། ། ཞེས་པའི་ལུང་དང་
འགལ་ལ། གོང་དུ་འདོད་ན། དེ་ལྟར་ཁྱབ་པའི་རྒྱུ་མཚན་སྨྲ་དགོས་
སོ༑ ༑ ཁོ་ན་རེ། ཐེག་དམན་དགྲ་བཅོམ་པ་ཡིན་ན། རྡུལ་དང་ཤེས་པ་
སྐད་ཅིག་མ་དེ་གཉིས་ཆ་མེད་དང་དོན་དམ་དུ་འདོད་པས་ཁྱབ་པས་སོ་
ཟེར་ན། འོ་ན། ཐེག་དམན་པ་ཡིན་ན་ཐེག་དམན་གྱི་གྲུབ་མཐའ་སྨྲ་
བ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཐེག་
ཆེན་ པ་ ཡིན་ ན་ དབུ་ མའི་ གྲུབ་ མཐའ་ སྨྲ་ བ་ ཡིན་ པས་ ཁྱབ་ པར་ ཐལ།
འདོད་པའི་ཕྱིར། འདོད་ན། དབུ་མའི་གྲུབ་མཐའ་སྨྲ་བ་མ་ཡིན་ན་
ཐེག་ཆེན་པ་མ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན།
རིགས་པའི་དབང་ཕྱུག་ཆེན་པོ་སློབ་དཔོན་ཕྱོགས་གླང་ཡབ་སྲས་དང་བླ་མ་
གསེར་གླིང་བ་སོགས་རྩོད་མེད་ཀྱི་སེམས་དཔའ་ཆེན་པོ་དེ་དག་ཀྱང་ཐེག་
ཆེན་པ་མ་ཡིན་ཞེས་སྐུར་བ་འདེབས་དགོས་པར་འགྱུར་བས་དེ་ལྟར་ཐོབས་
དང་རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་མདོ་ལས་བཤད་པ་ལྟར་
གྱི་གནས་ངན་པའི་འབྲས་བུ་གདོན་མི་ཟ་བར་མྱོང་བར་འགྱུར་བས་ཤིན་
ཏུ་མཛེས་སོ། ། ཨོཾ་ལ་ལ།།
ཡང་ཐེག་དམན་དགྲ་བཅོམ་པ་ཡིན་ན། ཐེག་ཆེན་གྱི་གཞུང་ལ།
ཐོས་བསམ་མི་བྱེད་པས་ཁྱབ་པས་དེ་ལྟར་སྨྲའོ་ཟེར་ན། དེ་བས་ཀྱང་མི་
འཐད་དེ། ནང་བ་སངས་རྒྱས་པའི་ལྔ་རིག་སྣང་བའི་པཎྜི་ཏ་དག་གིས་
ཕྱི་རོལ་པའི་གཞུང་ལ་ཐོས་བསམ་བྱེད་པ་ཡོད་ན་ཐེག་དམན་པས་ཐེག་
ཆེན་གྱི་གཞུང་ལ་ཐོས་བསམ་མི་བྱེད་པའི་རྒྱུ་མཚན་བསྐལ་བའི་བར་དུ་
བརྟགས་ཀྱང་སྐྲའི་རྩེ་མོ་བརྒྱར་གཤེགས་པའི་ཆ་ཤས་ཙམ་ཡང་རྙེད་པར་མི་



འགྱུར་བར་མ་ཟད། སྤྱོད་འཇུག་ལས། དེ་ལ་འཇིག་ རྟེན་ཕལ་བ་་
ནི༑ ༑ རྣལ་འབྱོར་འཇིག་རྟེན་གྱིས་གནོད་ཀྱང༌། །རྣལ་འབྱོར་བ་ཡང་བློ་
ཁྱད་ཀྱིས། ། གོང་མ་གོང་མ་རྣམས་ཀྱིས་གནོད། ཞེས་པ་ ལྟར་གྲུབ་་་
མཐའ་སྨྲ་བ་གོང་མ་གོང་མ་དག་གིས་འོག་མ་འོག་མའི་གྲུབ་མཐའི་སྒོ་
བཏགས་རྣམས་འགོག་པའི་ཚུལ་དང༌། འོག་མ་འོག་མ་དག་གིས་གོང་
མའི་གྲུབ་མཐའི་འདོད་ཚུལ་ཐུན་མིན་རྣམས་ཁས་མི་ལེན་པའི་ཚུལ་འདི་
ཉིད་ཀྱིས་ཀྱང་རྟོགས་པར་འགྱུར་རོ། ། །
དེས་ན་ཕྲན་གྱི་རྨོངས་བློར་འཆར་ཚུལ་ནི་ཉན་རང་དགྲ་བཅོམ་པ་
དག་གིས་རྟོགས་བྱའི་ཆོས་ཀྱི་བདག་མེད་ལ། བྲག་ལན་ཉིན་བྱེད་སྣང་བ་
ལས། ཕུང་པོ་རིལ་བོའམ་རགས་པ་མ་གྲུབ་པ་འདི་ལའང་ཆོས་བདག་
མེད་རགས་པ་ཙམ་གྱི་ཐ་སྙད་རུང་སྟེ། ཤེས་པར་བྱ་བའི་ཆོས་གང་དང་
གང་ཡིན་ཡང་བཏགས་པ་ཙམ་ལས་དེ་དང་དེ་རང་གི་ངོ་བོས་མ་གྲུབ་པ་ནི་
དེ་དང་དེའི་སྟོང་ཉིད་ཡིན་དགོས་པའི་ཕྱིར་རོ། །འོན་ཀྱང་ཕུང་པོ་རགས་
པ་རྫས་སུ་མ་གྲུབ་པ་ཙམ་འདོད་ཀྱང་དེའི་གདགས་གཞི་ཆ་མེད་ཀྱི་རང་
བཞིན་བདེན་པར་གྲུབ་པར་འཛིན་པ་དེ་སྲིད་དུ་ཆོས་དེའི་བདག་མེད་
རྫོགས་པར་མི་རྟོགས་པའི་ཕྱིར། ། བུམ་པ་ལ་རགས་པའི་རྫས་མ་གྲུབ་ཙམ་
རྟོགས་ཀྱང་དེས་བུམ་པ་བདག་མེད་དུ་རྟོགས་པར་མི་བརྗོད་དེ། ཞེས་
དང༌། དེ་ལྟར་རང་གི་ཕུང་པོ་ལ་རིལ་བོ་བ་གཅིག་མེད་པར་དུ་མ་ཚོགས་
པ་ལ་བཏགས་པ་ཙམ་དུ་ཤེས་པའི་ཚུལ་ལ་བརྟེན་ནས་གང་ཟག་གི་བདག་
ངོ་བོ་ཉིད་ཀྱིས་མ་གྲུབ་པར་རྟོགས་པས་བདག་མེད་ཕྲ་བ་ཡོངས་སུ་རྫོགས་
པ་ཡོད་དེ། ཞེས་དང༌། གལ་ཏེ་ཕུང་བོར་ཡང་བཟུང་རང་གི་རྒྱུད་དུ་
ཡང་བཟུང་བ་ཙམ་གྱིས་ངར་འཛིན་པ་སྐྱེ་བ་མིན་ནམ་སྙམ་དུ་ལས་དང་བོ་
བ་དག་སེམས་ན། དེ་ལྟར་མ་ཡིན་ཏེ་དུ་མ་ཚོགས་པའི་རང་བཞིན་ཅན་
གྱི་ཕུང་བོ་རྣམས་ལ་གཅིག་པུའི་ངོ་བོ་མེད་པ་དང་དེ་མི་རྟག་པའི་རང་
བཞིན་དུ་ངེས་པའི་ཚེ་དེ་ཙམ་ལ་བདག་ཏུ་བློས་ཕར་བཏགས་པ་ཙམ་ལས་
34



བདག་དོན་དུ་མེད་པར་རྟོགས་པ་ན་རང་རྒྱུད་ཀྱི་ཕུང་པོ་ཆ་དུ་མ་ཡོད་པ་
བཞིན་དུ་ང་མང་པོ་ཡོད་སྙམ་པའི་བློ་ལྷན་སྐྱེས་འབྱུང་མི་སྲིད་ལ་གཅིག་
པུའི་ང་ཞེས་འཛིན་པའི་གཞི་ཞིག་ནི་གདགས་གཞིའི་ཕུང་པོ་འདི་ལ་མེད་
ངེས་སུ་མཐོང་བའི་ཚེ་ཇི་ལྟར་ན་རང་རྒྱུད་ཀྱི་ཕུང་པོ་ལ་བདག་ཏུ་འཛིན་ཏེ་
ཐག་པ་ཡོད་པར་བཟུང་ཡང་སྦྲུལ་དུ་མི་འཛིན་པ་འདྲའོ། ། ཞེས་སོགས་
ཀྱིས་གཞུང་ལྟར་ཕུང་པོ་རིལ་བོ་གཅིག་པུ་བ་དང་རྟག་པའི་ངོ་བོར་མ་གྲུབ་
པ་དེ་ཙམ་ལ་ཆོས་ཀྱི་བདག་མེད་རགས་པའི་ཐ་སྙད་བྱས་ནས་ཉན་རང་གི་
རྟོགས་བྱའི་ཆོས་ཀྱི་བདག་མེད་ལ་དེ་ཁོ་ན་འཇོག་དགོས་པར་སྣང་ངོ༌། །དེ་
ལྟར་ན་ཕུང་བོ་རྟག་པ་དང་རིལ་བོ་གཅིག་ཏུ་མ་གྲུབ་པར་རྟོགས་པས་ཆོས་
ཀྱི་བདག་མེད་རྟོགས་ཞེས་བཤད་དགོས་ལ། དེས་ན་གང་ཟག་རྟག་
གཅིག་རང་དབང་ཅན་དུ་མ་གྲུབ་པར་རྟོགས་པས་ཀྱང་གང་ཟག་གི་བདག་
མེད་རྟོགས་ཞེས་བཤད་དགོས་པ་འདྲ་བས། དེས་ན་བྲག་ལན་ཉི་སྣང་
ལས། རྟག་བདག་སོགས་མེད་པས་གང་ཟག་གི་བདག་མེད་རགས་པ་
ཙམ་རྟོགས་ཀྱང་དེས་གང་ཟག་གི་བདག་མེད་རྟོགས་པའི་གོ་མི་ཆོད་པ་
བཞིན་ནོ་ཞེས་པའི་གཞུང་གི་དོན་བློ་ལྡན་དག་གིས་དཔྱད་པར་ཞུའོ། །
ཡང་གཞན་དག་ན་རེ། ཉན་རང་དགྲ་བཅོམ་པ་དག་གིས་ཆོས་ཀྱི་
བདག་མེད་རྫོགས་པར་རྟོགས་པར་ ཐལ། ཆོས་གཅིག་གི་ སྟོང་ཉིད་་་་
རྟོགས་ན་ཆོས་མཐའ་དག་གི་སྟོང་ཉིད་རྟོགས་པས་ཁྱབ་པའི་ཕྱིར། དེར་
ཐལ། བཞི་བརྒྱ་བ་ལས། གང་གིས་དངོས་གཅིག་དེ་བཞིན་ཉིད་མཐོང་
བ༑ ༑ དེ་ ཡིས་ དངོས་ ཀུན་ དེ་ བཞིན་ ཉིད་ དུ་ མཐོང༌། ། ཞེས་ དང༌།
གཅིག་གི་ལྟ་བོ་གང་ཡིན་པ། ། དེ་ནི་ཀུན་གྱི་ལྟ་བོར་བརྗོད། ། གཅིག་གི་
སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་དོ། ། ཞེས་དང༌། དེའི་
འགྲེལ་བ་ཟླ་བའི་ཞབས་ཀྱིས་མཛད་པ་ལས་ཀྱང་། གཟུགས་ཀྱི་རང་བཞིན་
སྟོང་བ་ཉིད་གང་ཡིན་པ་དེ་ཉིད་ཚོར་བ་ལ་སོགས་པ་ཕུང་པོ་རྣམས་ཀྱི་རང་
བཞིན་སྟོང་བ་ཉིད་དོ། །དེ་བཞིན་དུ་མིག་གི་སྐྱེ་མཆེད་ཀྱི་རང་བཞིན་སྟོང་



བ་ཉིད་གང་ཡིན་པ་དེ་ཉིད་སྐྱེ་མཆེད་བཅུ་གཉིས་ཆར་གྱི་ཡང་ཡིན་ནོ། །དེ་
བཞིན་དུ་མིག་གི་ཁམས་ཀྱི་རང་བཞིན་སྟོང་བ་ཉིད་གང་ཡིན་པ་དེ་ཉིད་
ཁམས་བཅོ་བརྒྱད་ཆར་གྱི་ཡང་ཡིན་ནོ། །དེ་བཞིན་དུ་དངོས་པོ་དང་ཡུལ་
དང་དུས་དང་རྟེན་གྱིས་དབྱེ་བས་ཐ་དད་ཅིང་རབ་ཏུ་དབྱེ་བ་མཐའ་ཡས་
པ་རྣམས་ལས། དངོས་པོ་གཅིག་གི་རང་བཞིན་སྟོང་བ་ཉིད་གང་ཡིན་པ་དེ་
ཉིད་དངོས་པོ་ཐམས་ཅད་ཀྱི་རང་བཞིན་སྟོང་བ་ཉིད་དོ། ། བུམ་པ་དང་
འཁར་གཞོང་ལ་སོགས་པ་ཐ་དད་ཀྱང་ནམ་མཁའ་ཐ་དད་མེད་པ་བཞིན་
ནོ༑ ༑ གཟུགས་ལ་སོགས་པའི་དངོས་པོ་ཐ་དད་ཀྱང་གཟུགས་ལ་སོགས་པ་
རྣམས་ཀྱི་རང་བཞིན་མ་སྐྱེས་པ་ལས་ཐ་དད་པ་མེད་པའི་ཕྱིར་ཆོས་གཅིག་
ཁོ་ནའི་རང་བཞིན་གྱིས་མ་སྐྱེས་པ་ཡོངས་སུ་ཤེས་ན། ཆོས་ཐམས་ཅད་
ཀྱི་རང་བཞིན་གྱིས་མ་སྐྱེས་པ་ཡང་ཡོངས་སུ་ཤེས་པར་འགྱུར་ཏེ། – ཞེས་
དང༌། འཕགས་པ་ནམ་མཁའ་འཛོད་ཀྱི་ཏིང་ངེ་འཛིན་ལས། གང་
གིས་ཆོས་གཅིག་བསྒོམས་པས་ཆོས་རྣམས་ཀུན། ། སྒྱུ་མ་སྨིག་རྒྱུ་འདྲ་ཞིང་
གཟུང་མེད་ལ། ། གསོབ་བརྫན་ཐེར་གཟུག་མིན་པར་ཤེས་པ་སྟེ། ། རིང་
པོར་མི་ཐོགས་བྱང་ཆུབ་སྙིང་པོར་འགྲོ། ། ཞེས་དང༌། འཕགས་པ་ཏིང་
ངེ་འཛིན་གྱི་རྒྱལ་བོའི་མདོ་ལས་ཀྱང་། གཅིག་གིས་ ཐམས་ཅད་ཤེས་
འགྱུར་ཞིང༌། །གཅིག་གིས་ཐམས་ཅད་མཐོང་བར་འགྱུར། ། ཇི་སྙེད་མང་
བོ་བརྗོད་བྱས་ཀྱང༌། །དེ་ལ་དྲགས་པ་སྐྱེ་མི་འགྱུར། །བདག་གི་འདུ་ཤེས་
ཤེས་པ་ལྟར། ། དེ་བཞིན་ཀུན་ལ་བློས་སྦྱར་བྱ། ། ཆོས་ཀུན་དེ་ཡི་རང་
བཞིན་ཏེ། །རྣམ་པར་དག་པ་ནམ་མཁའ་འདྲ། ། ཞེས་སོགས་གསུངས་
པའི་ཕྱིར་ཟེར་ན། འདི་ལ་དམ་ཆོས་དོགས་སེལ་ལས། | ཆོས་གང་ཡང་
རུང་བའི་སྟེང་དུ་དགག་སྒྲུབ་ལས་འདས་པ་རྣམ་གྲངས་མིན་པའི་སྤྲོས་བྲལ་
སྟོང་བ་ཉིད་མཐོང་ན། དངོས་གཅིག་དངོས་པོ་ཀུན་གྱི་དེ་བཞིན་ཉིད་
ཡིན་པས་ཆོས་ཀུན་གྱི་དེ་ཉིད་མཐོང་ནུས་ཏེ། གཅིག་གི་སྟོང་ཉིད་གང་
ཡིན་པ། དེ་ནི་ཀུན་གྱི་སྟོང་ཉིད་ཡིན། ཞེས་གསུངས་པ་ལྟར་རོ། །
36



ཞེས་པ་ལྟར་རྣམ་གྲངས་མིན་པའི་དོན་དམ་སྤྲོས་པ་ཀུན་དང་བྲལ་བའི་
དབང་དུ་ན་དེ་ལྟར་དགོས་ཀྱང་རྣམ་གྲངས་པ་ཉི་ཚེ་བའི་སྟོང་བ་ཙམ་
རྟོགས་པ་ལ་ཆོས་ཀུན་སྟོང་བར་རྟོགས་པར་མ་ངེས་པས་ཁྱབ་པ་མེད་དོ། །
འོན་ཀྱང་ཟླ་བའི་ཞབས་ཀྱི་རིགས་པ་དྲུག་ཅུ་བའི་འགྲེལ་བ་ལས།
ད་ལྟར་གྱི་དུས་ན་སྐྱེས་པས་གོམས་པ་མཚར་བོ་མེད་ཀྱང་སྐྱེ་བོ་བྱིས་པའི་
བློའི་སྤྱོད་ཡུལ་མ་ཡིན་པ་ཡོད་པ་དང་མེད་པའི་མཐར་གཏོགས་པའི་རྙོག་
པའི་དྲི་མས་མ་སྦགས་པ་རྟེན་ཅིང་འབྲེལ་བར་འབྱུང་བ་ཟབ་མོ་འཕགས་
པ་ ཤཱ་རིའི་བུ་ལ་ སོགས་པའི་ཁོང་དུ་ཆུད་པར་དམིགས་ཏེ། ཇི་ལྟར་
འཇིག་རྟེན་ལས་དང་ཉོན་མོངས་རྒྱུར་བྱས་བྱེད་རྒྱུ་ལྡན་འབྱུང་བ། །ལས་
དང་ཉོན་མོངས་པ་དག་ལྡོག་རྒྱུ་དེ་ཡང་འདྲེན་པས་རབ་ཏུ་གསུངས། །
གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་གནས་པ། །ཐེག་
པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་གསུངས། །ཞེས་
པའི་ཚིགས་སུ་བཅད་པ་དེ་འཕགས་པ་ཤཱ་རིའི་བུས་ཐོས་པ་ཙམ་གྱིས་དེ་ཁོ་
ན་ཉིད་རྟོགས་ཤིང་འབྱུང་སྟེ། དེ་བས་ན་དེ་ལྟར་སྔོན་གོམས་པའི་མཐུ་
ཉིད་ཀྱིས་དེ་དག་གི་བློ་ཡོད་པ་དང་མེད་པར་མཐོང་བ་ལས་འདས་སོ། །
ཞེས་ སོགས་ཀྱིས་ སོ་ སོའི་སྐྱེ་བོའི་བློའི་སྤྱོད་ཡུལ་མ་ཡིན་པའི་ཆོས་ཀྱི་་་་་
དབྱིངས་དེ་འཕགས་ པ་ ཤཱ་རིའི་བུ་ལ་སོགས་པས་རྟོགས་པར་གསུངས་་
འདུག་པས་རྣམ་གྲངས་པའི་དོན་དམ་ནི་བློའི་སྤྱོད་ཡུལ་ལས་མ་འདས་པ་
གང་ཞིག དེས་ན་དེ་འདྲའི་ཆོས་དབྱིངས་དེ་རྣམ་གྲངས་མིན་པ་ལས་
འགྲོ་ས་མེད་པ་འདྲ་བས་ལུང་དེ་དག་གི་དོན་ཡང་ལེགས་པར་དཔྱད་་་
འཚལ་ལོ། །
གཞན་ཡང༌། རྡོ་བའི་དམ་ཆོས་དོགས་སེལ་ལས། ཁོ་ཡིས་སྨྲས་
པ་ཉན་ཐོས་པས་རགས་པ་རྣམས་མི་བདེན་པར་ཆ་མེད་ཙམ་དུ་རྟོགས་པ་
དང༌། རང་རྒྱལ་གྱིས་གཟུང་ཡུལ་རྡུལ་ཆ་མེད་ཀྱང་མེད་པར་རྟོགས་པ་
དང༌། སེམས་ཙམ་པས་གཟུང་འཛིན་གཉིས་སྟོང་དུ་རྟོགས་པ་འདིས་
37



དབུ་མ་ནས་བཤད་ པ་ ལྟར་གྱི་བདེན་སྟོང་རྟོགས་ པ་ མིན་ནོ་ཞེས་ཟེར། །
དེ་ལྟ་ན་ཁྱོད་ལ་འདི་འདྲི་སྟེ། ཞེས་སོགས་དང༌། དེ་དག་ནི་ཞལ་བྱུང་
མཚར་སྐྱེད་ཙམ་ཡིན་གྱི་དོན་ལ་ཆ་མེད་ཡོད་ཀྱང་རུང་མེད་ཀྱང་རུང་
རགས་པ་ཆ་བཅས་སུ་བསིལ་བའི་རིགས་པ་དེས། རགས་པ་བདེན་མེད་
དུ་ཅིས་མི་རྟོགས། མ་རྟོགས་ན་དབུ་མས་ཀྱང་བདེན་སྟོང་མི་རྟོགས་པར་
མཚུངས་ཞེས་བསྒྲེས་ན་རྟོགས་པར་བྱིས་སྒྲུབ། རིགས་པའི་སྒོ་ནས་ངེས་
པའི་ཕྱིར་སྙམ་ན། གྲུབ་མཐའ་འོག་མ་འདི་དག་གིས་ཀྱང་རང་རང་གི་
རྟོགས་བྱ་རིགས་པ་དེའི་སྒོ་ནས་ངེས་པ་ལ་ཁྱད་མེད་དོ། །དཔེར་ན་སེམས་
ཙམ་རྣམ་རྫུན་པས་འདོད་པ་ལྟར་ཕྱི་རོལ་གྱི་སྣང་བ་འདི་རྣམས་མཁའ་ལ་
སྐྲ་ཤད་ཀྱི་སྣང་བ་ལྟར་ཕྱི་དོན་དང་ནང་གི་ཤེས་པ་གང་དུ་མ་གྲུབ་པར་མེད་
བཞིན་སྣང་བ་ཡིན་པར་ཕྱོགས་ཆ་བརྟགས་པའི་རིགས་པ་སོགས་ཀྱིས་ངེས་
པ་བསྐྱེད་དེ་གོམས་ན་གོམས་པ་རབ་ཀྱི་མཐར་ཐུག་པའི་གསལ་སྣང་འབྱུང་
བ་ཡོད་དེ། མི་རྟག་པ་གོམས་པས་མི་རྟག་པ་མངོན་སུམ་རྟོགས་པ་ཡོད་
པ་བཞིན་ནོ། །དེས་ཕྱི་དོན་མེད་པར་མངོན་ནམ་མི་རྟོགས་ན་ཆོས་ཐམས་
ཅད་རང་བཞིན་མེད་པར་ཤེས་ནས་གོམས་ཀྱང་མངོན་ནམ་མི་རྟོགས་པར་
འགྱུར་རོ། ། དེས་ན་ཆོས་གང་དང་གང་ཡིན་ཀྱང་དོན་དམ་དཔྱོད་པའི་
རིགས་པས་བདེན་པར་མ་གྲུབ་པར་ངེས་པ་བཞིན་གོམས་པར་བྱས་ན།
དེ་དང་དེ་ལ་གསལ་སྣང་ཐོབ་པ་ཡོད་པས་ན་ཐེག་པ་རང་རང་གི་རྟོགས་
རིགས་མི་འདྲ་བ་འཐད་པར་ཤེས་པར་བྱའོ། །ཡང་མདོ་སྡེ་བས་སྤྱི་མཚན་
རང་བཞིན་མེད་པར་རྟོགས་པ་དེ། སྤྱི་མཚན་ལ་རང་མཚན་མངོན་ནམ་
མཐོང་དུ་མེད་པ་ལ་བྱེད་དམ། དབུ་མ་པ་ལྟར་རང་བཞིན་མེད་པ་ལ་
བྱེད། དང་པོ་ལྟར་ན་མི་འཐད་དེ་ཞེས་སོགས་ཟེར་བ་ནི་རྣམ་ པར་་་་
འཁྱམས་ཏེ། ཞེས་སོགས་ཀྱི་ཚིག་ཟིན་ལ་འཁྲུལ་ནས། ཁ་ཅིག་ན་རེ།
བྱེ་སྨྲའི་གཞུང་ནས་རགས་པ་དང་རྒྱུན་སོགས་ཀུན་རྫོབ་ཏུ་བཤད་པ་དང༌། །
38



སེམས་ཙམ་པའི་གཞུང་ནས་རྡུལ་དང་སྐད་ཅིག་ཆ་མེད་འགོག་པའི་རིགས་
པ་དང༌། མདོ་སྡེ་བའི་གཞུང་ནས་སྤྱི་མཚན་བདེན་མེད་དུ་བཤད་པ་
རྣམས་དང༌། ཐལ་འགྱུར་བའི་གཞུང་ནས་རགས་པ་དང་ཕྲ་བ་སྤྱི་མཚན་
རང་བཞིན་གྱིས་མེད་པར་བཤད་པ་རྣམས་ལ་ཕྲ་རགས་ཀྱི་ཁྱད་པར་མེད་
པའི་ཕྱིར་གྲུབ་མཐའ་སྨྲ་བ་དེ་དག་གིས་ཀྱང་རགས་པ་དང་རྡུལ་སོགས་
རང་བཞིན་མེད་པར་རྟོགས་པ་ཡིན་ནོ་ཞེས་བཤད་འདུག འོ་ན་སྤྱི་་
མཚན་རྣམས་མདོ་སྡེ་བའི་གཞུང་ནས་བཤད་པ་ལྟར་བདེན་མེད་དུ་རྟོགས་
པས། སྤྱི་མཚན་རང་བཞིན་གྱིས་མ་གྲུབ་པར་རྟོགས་པའི་གོ་ཆོད་ཟེར་
དགོས་ལ། དེ་ལྟར་ན་ཆོས་རྣམས་རང་རྒྱུད་པའི་གཞུང་ནས་བཤད་པ་
ལྟར་གྱི་བདེན་མེད་དུ་རྟོགས་ན་ཆོས་རྣམས་རང་བཞིན་མེད་པར་རྟོགས་
པའི་གོ་ཆོད་པ་དེ་བས་ཀྱང་སྨོས་ཅི་དགོས། དེའི་ཕྱིར་རང་རྒྱུད་པས་
བདེན་གཉིས་ཤན་ཕྱེས་ཏེ་ཆོས་རྣམས་བདེན་པར་མ་གྲུབ་པར་གཏན་ལ་
དབབ་པ་ལ་ཐལ་འགྱུར་བའི་སློབ་དཔོན་དག་གིས་དཔྱད་ན་ཆོས་རྣམས་
བདེན་གྲུབ་ཏུ་ཐལ་བའམ་རིགས་པས་དཔྱད་བཟོད་དུ་ཐལ་བའི་སྐྱོན་མེད་
ཅེས་ཟེར་དགོས་ལ། དེ་ལྟ་ན་འཕགས་བོད་ཀྱི་དབུ་མ་སྨྲ་བའི་སློབ་་་
དཔོན་ཀུན་ལ་རླུང་ ལྟར་གྲགས་པའི་འཇུག་པ་ལས། གལ་ཏེ་རང་གི་
མཚན་ཉིད་རྟེན་འབྱུང་ན། ཞེས་སོགས་ཀྱིས་བསྟན་པའི་དབང་བོ་བརྒྱ་
བྱིན་གྱི་རྡོ་རྗེ་ལྟ་བུའི་ཐ་སྙད་རང་མཚན་གྱིས་གྲུབ་པ་འགོག་བྱེད་དངོས་
སྟོབས་ཀྱི་རིགས་པ་གསུམ་པོ་འགྲོ་སྟངས་མེད་པར་བྱས་ཟིན་པས་འཕགས་
པ་ཀླུས། བག་ཡོད་བདུད་རྩིའི་གནས་དེ་བག་མེད་པས། ། འཆི་བའི་
གནས་སུ་ཐུབ་པས་བཀའ་བསྩལ་ཏེ། ། དེ་བས་ཁྱོད་ཀྱིས་དགེ་ཆོས་སྤེལ་
སླད་དུ། ། གུས་པས་རྟག་ཏུ་བག་དང་ལྡན་པར་མཛོད། ། ཞེས་པའི་་་་༌་
གདམས་ངག་གི་མཆོག་དེ་ཁུར་དུ་བརྟེན་དགོས་པར་སྣང་ངོ༌། །
གཞན་ཡང་། དབྱིག་གཉེན་གྱིས། དྲུག་གི་ཅིག་ཆར་སྦྱར་བ་ན། །



ཕྲ་རབ་དྲུག་ཆ་དྲུག་ ཏུ་གྱུར། ། དྲུག་པོ་དག་ཀྱང་གོ་གཅིག་ན། ། གོང་་་
བུའང་ཕྲ་རབ་ཙམ་དུ་འགྱུར། ། ཞེས་པའི་རིགས་པས་རྡུལ་ཆ་བཅས་སུ་
གཏན་ལ་དབབ་པའི་རིགས་པ་དེས་བདེན་མེད་ རྟོགས་ པར་ འགྱུར་ན།
རྡུལ་ཕྲ་རབ་ཆ་བཅས་སུ་རྟོགས་པ་ཙམ་གྱིས་དེ་བདེན་མེད་དུ་རྟོགས་པར་
མི་འགྱུར་བའི་ ཕྱིར་ཆ་ མེད་ཀྱི་རྡུལ་གྱི་ སྟོང་ ཉིད་རྟོགས་ཟེར་དགོས་ལ།
དེ་ལྟར་ན་གཞུང་སྤྱིའི་དཀའ་འགྲེལ་རིན་པོ་ཆེའི་ཟ་མ་ཏོག་ལས། དོན་
དམ་དཔྱོད་པས་ཁེགས་པའི་རང་བཞིན་མ་གྲུབ་པའི་སྟོང་བ་ནི། དོན་
དམ་པར་མེད་ཀྱང་ཐ་སྙད་དུ་སྣང་དུ་རུང་བའི་སྣང་སྟོང་ཟུང་འཇུག་སྟེ།
སྣང་སྟོང་གཅིག་གྲོགས་གཅིག་འཆར་ཡིན་ལ། ཐ་སྙད་དུ་མེད་པའམ་
གཏན་མེད་ནི་རི་རྭ་སོགས་བཞིན་སྣང་མི་རུང་ཆད་སྟོང་ངོ༌། །
ཡང་བླུན་པོ་ཁ་ཅིག་གིས་ཕྱི་དོན་སོགས་གཏན་མེད་དུ་བཟུང་ཚེ་དེ་
བདེན་གྲུབ་ཏུ་མི་འཛིན་པ་སྨོས་ཅི་དགོས། དེའི་ཕྱིར་སེམས་ཙམ་པས་ཕྱི་
དོན་བདེན་མེད་དུ་རྟོགས་པ་ཡིན་ཞེས་བཤད་ཆོག་ཟེར་རོ། དེ་ལྟར་ན་
རྒྱང་འཕེན་པས་སྐྱེ་བ་སྔ་ཕྱི་མེད་པར་བཟུང་བ་དེ་ཡང་དེ་བདེན་མེད་དུ་
བཟུང་བ་ཡིན་དགོས་ལ་དེ་ཡང་མི་འཐད་དེ། དེས་ན་ཚིག་གསལ་ལས།
འདིར་ཁ་ཅིག་དབུ་ མ་ བ་ནི་ མེད་ པ་བ་དང་ཁྱད་ པར་ མེད་ པ་ ཡིན་ཏེ།
གང་གི་ཕྱིར་དགེ་བ་དང་མི་དགེ་བའི་ལས་དང་བྱེད་པ་པོ་དང་འབྲས་བུ་
དང་འཇིག་རྟེན་ཐམས་ཅད་རང་བཞིན་གྱིས་སྟོང་བར་སྨྲ་བ་ཡིན་ལ་མེད་
པ་བ་དག་ཀྱང་དེ་དག་ མེད་དོ་ཞེས་སྨྲ་བར་བྱེད་ པ་ ཡིན་ པ་དེའི་ཕྱིར།
དབུ་མ་པ་ནི་མེད་པ་བ་དང་ཁྱད་པར་མེད་དོ་ཞེས་རྒོལ་བར་བྱེད་དོ། །དེ་
ལྟར་ནི་མ་ཡིན་ཏེ། དབུ་མ་བ་དག་ནི་རྟེན་ཅིང་འབྲེལ་བར་འབྱུང་བ་སྨྲ་
བ་ཡིན་ལ་རྟེན་ཅིང་འབྲེལ་བར་འབྱུང་བའི་ཕྱིར་འཇིག་རྟེན་འདི་དང་
འཇིག་རྟེན་ཕ་རོལ་ལ་སོགས་ཐམས་ཅད་རང་བཞིན་མེད་པར་སྨྲ་བར་བྱེད་
དོ༑ ༑ མེད་པ་བ་དག་གིས་ནི་དེ་ལྟར་རྟེན་ཅིང་འབྲེལ་བར་འབྱུང་བ་ཡིན་
40



པའི་ཕྱིར་རང་བཞིན་གྱིས་སྟོང་བ་ཉིད་ཀྱི་སྒོ་ནས་འཇིག་རྟེན་ཕ་རོལ་ལ་
སོགས་ པ་ དངོས་ པོ་ མེད་ པར་ རྟོགས་ པ་ མ་ ཡིན་ཏེ། འོ་ན་ ཅི་ ཞེ་ ན།
འཇིག་རྟེན་འདིའི་དངོས་ པོའི་རྣམ་ པ་ རང་བཞིན་གྱིས་ དམིགས་ ནས།
དེ་འཇིག་རྟེན་ཕ་རོལ་ནས་འདིར་འོངས་པ་དང༌། འཇིག་རྟེན་འདི་ནས་
འཇིག་རྟེན་ཕ་རོལ་དུ་འགྲོ་བར་མ་མཐོང་ནས་འཇིག་རྟེན་འདིར་དམིགས་
པའི་དངོས་པོ་དང་འདྲ་བའི་དངོས་པོ་གཞན་ལ་སྐུར་བ་འདེབས་པར་བྱེད་
པ་ཡིན་ནོ། ། གལ་ཏེ་དེ་ལྟ་ན་ཡང་དེ་དག་གིས་དངོས་པོའི་རང་གི་ངོ་བོར་
ཡོད་པ་མ་ཡིན་པ་ཉིད་ལ་མེད་པ་ཉིད་དུ་རྟོག་པའི་ཕྱིར། རེ་ཞིག་ལྟ་བ་
འདིའི་སྒོ་ནས་མཚུངས་པ་ཡོད་དོ་ཞེ་ན་མེད་དེ། དབུ་མ་པ་དག་གིས་ནི་
ཀུན་རྫོབ་ཏུ་ཡོད་པར་ཁས་བླངས་བའི་ཕྱིར་ལ། དེ་དག་གིས་ཁས་མ་
བླངས་བའི་ཕྱིར་མི་མཚུངས་པ་ཉིད་དོ། །གལ་ཏེ་དངོས་པོར་མ་གྲུབ་པས་
མཚུངས་སོ་ཞེ་ན། གལ་ཏེ་ཡང་དངོས་པོར་མ་གྲུབ་པར་མཚུངས་པ་ཉིད་
ཡིན་པ་དེ་ལྟ་ན་ཡང་རྟོགས་པ་པོ་ཐ་དད་པས་མི་མཚུངས་པ་ཉིད་དོ། །
འདི་ལྟར་དཔེར་ན་རྐུ་བྱས་པའི་མི་ཞིག་ལ་གཅིག་གིས་ཡང་དག་པར་མི་
ཤེས་བཞིན་དུ་དེ་དང་མི་མཛའ་བས་སྦུད་ནས་འདིས་བརྐུས་སོ་ཞེས་དེ་ལ་
ལོག་པར་སྨྲ་བར་བྱེད་ལ། གཞན་ནི་དངོས་སུ་མཐོང་ནས་སུན་འབྱིན་
པར་བྱེད་དོ། །ཞེས་དང༌། བྷིདྡྷཱ་བ་ལི་ཏ་ལས། སྨྲས་པ་གང་འཇིག་རྟེན་འདི་
མེད་དོ། ། འཇིག་རྟེན་ཕ་རོལ་མེད་དོ། ། སེམས་ཅན་རྫུས་ཏེ་སྐྱེ་བ་མེད་
དོ༑ ༑ ཞེས་བྱ་བ་ལ་སོགས་པར་ལྟ་བ་དེ་དང༌། གང་དངོས་པོ་ཐམས་
ཅད་མ་སྐྱེས་པ་དང༌། མ་འགག་པ་ཞེས་བྱ་བར་ལྟ་བ་དེ་གཉིས་ལ་ཁྱད་
པར་ཅི་ཡོད་བཤད་པ་དེ་གཉིས་ལ་ཁྱད་པར་ཤིན་ཏུ་ཆེ་ན། ཁྱོད་ནི་སྟོང་
བ་ཉིད་ཀྱི་དོན་རྣམ་པར་མི་ཤེས་ནས་དེ་གཉིས་འདྲའོ་སྙམ་དུ་སེམས་སོ། །
འདི་ལ་སོ་སོར་མ་བརྟགས་པར་བཏང་སྙོམས་བྱེད་པ་གང་ཡིན་པ་དང༌།
སོ་སོར་བརྟགས་ནས་བཏང་སྙོམས་བྱེད་པ་གང་ཡིན་པ་དེ་གཉིས་བཏང་



སྙོམས་བྱེད་པར་ནི་འདྲ་མོད་ཀྱི་སོ་སོར་མ་བརྟཧྥ་པར་བཏང་སྙོམས་བྱེད་
པ་ནི་མ་རིག་ པའི་ཀུན་ཏུ་སྦྱོར་བ་དང་ ལྡན་པར་བསྟན་ལ། བཏང་
སྙོམས་བྱེད་པ་ཅིག་ཤོས་ནི་སངས་རྒྱས་བཅོམ་ལྡན་འདས་རྣམས་ཀྱིས་ཀུན་
ཏུ་བསྟེན་པ་ཡིན་པས་དེ་གཉིས་ལ་ཁྱད་པར་ཤིན་ཏུ་ཆེ་བ་དེ་བཞིན་དུ་འདི་
ལ་ཡང་འཇིག་རྟེན་འདི་མེད་དོ་ཞེས་བྱ་བ་ལ་སོགས་པ་དེ་ལྟར་མཐོང་བ་ནི་
མ་རིག་པས་ཀུན་ཏུ་རྨོངས་པའི་སེམས་དང་ལྡན་པ་ཡིན་གྱི་དངོས་པོ་་་
ཐམས་ཅད་ངོ་བོ་ཉིད་ཀྱིས་སྟོང་བའི་ཕྱིར་མ་སྐྱེས་པ་དང་མ་འགག་པར་
མཐོང་བ་ཅིག་ཤོས་ནི་ཤེས་པ་སྔོན་དུ་བཏང་བ་ཡིན་པས་དེ་གཉིས་ལ་ཁྱད་
པར་ཤིན་ཏུ་ཆེའོ། །ཞེས་སོགས་དང་འགལ་ལོ། ། །
དེས་ན་སངས་རྒྱས་ཀྱི་གསུང་ལྟར་རྒྱལ་བ་ཀུན་གྱི་རྡུལ་བྲལ་ཡེ་ཤེས་
ཀྱི་ཕུང་བོ་གཅིག་ཏུ་བསྡུས་པའི་རང་གཟུགས་གངས་རིའི་ཁྲོད་ཀྱི་ངེས་དོན་
དབུ་མའི་ཤིང་རྟ་བ་ཆེན་པོ་མཆོག་གི་གསུངས་ལ་དངོས་ཤུགས་ཟུར་གྱི་
རྣམ་པ་དུ་མ་འདྲེན་དུ་ཡོད་པས་ཚིག་ཟིན་ཁོ་ན་ལ་ཤི་སྦར་མི་འ ཐམ་པར་
གོང་སྨོས་ཀྱི་གཞུང་དེ་དག་གི་དགོངས་པ་གང་ཡིན་སྔ་འགྱུར་ཆོས་སྤྱན་
ལྡན་པ་རྣམས་ཀྱིས་ཡང་ཡང་དཔྱད་པར་འཚལ་ལོ། །
གསེར་སྡོང་མཐོང་བ་ ཀུན་གྲོལ་གྱི་ལྟ་ཁང་།
།



རྟེན་ཉི་ཤིའི་ཡལ།
རྒྱ
$
$
ཡང་འཇུག་པ་ལས། དངོས་ཀུན་ཡང་དག་འཁྲུལ་བའི་མཐོང་བ་
ཡིས། །དངོས་སྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་
ཡུལ་གང་དེ་དེ་ཉིད་དེ། ། མཐོང་བ་འཁྲུལ་བའི་ཀུན་རྫོབ་བདེན་པར་་་་
གསུངས། ། ཞེས་པའི་དོན་ལ་ཞིབ་མོ་རྣམ་འཐག་གི་ཚུལ་དུ་ཅུང་ཟད་་་་
དཔྱད་ན།།
འདི་ལ་མཁས་པའི་དབང་བོ་གཞན་དག་གིས་ཆོས་རྣམས་ཀྱི་ཇི་ལྟ་
བའི་གནས་ཚུལ་མཐར་ཐུག་པ་འཕགས་པའི་མཉམ་བཞག་སོ་སོ་རང་རིག་
པའི་ཡེ་ཤེས་ཀྱི་སྤྱོད་ཡུལ་ལ་ནི་དགག་བྱ་རང་བཞིན་གྱིས་གྲུབ་པ་བཀག་
ཙམ་གྱི་སྟོང་བ་མེད་དགག་ཙམ་འཇོག་དགོས་པ་ཡིན་ཏེ། དེ་མིན་རང་
བཞིན་མེད་པ་དེ་བཀག་ན་གླང་པོ་ཆེས་ཁྲུས་བྱས་པ་ལྟར་སླར་ཡང་རང་
བཞིན་དང་བཅས་པར་འགྱུར་བས་སྲིད་པ་དང་ཞི་བའི་གདུང་བ་མཐའ་
དག་འགོག་བྱེད་ངེས་པར་འབྱིན་པའི་ལམ་གྱི་གཞལ་བྱར་མི་རུང་བའི་ཕྱིར་
རོ༑ ༑ ཞེས་གསུངས་འདུག དེ་ཡང་འཇུག་པ་རང་འགྲེལ་ལས། དེའི་
རང་གི་ངོ་བོ་ནི་མ་རིག་པའི་ལིང་ཏོག་འཐུག་པོས་བློའི་མིག་མ་ལུས་པར་
གཡོགས་པ་བདག་ཅག་གི་ཡུལ་དུ་ཉེ་བར་འགྲོ་བ་མ་ཡིན་གྱི་དྲུག་པ་ལ་
སོགས་པ་ས་གོང་མ་ལ་གནས་པའི་བྱང་ཆུབ་སེམས་དཔའ་རྣམས་ཀྱི་ཡུལ་
དུ་ནི་འགྱུར་བས། དེའི་ཕྱིར་དེ་ལ་ཁོ་བོ་ཅག་ལ་དྲི་བར་བྱ་བ་མ་ཡིན་གྱི།



གང་དག་སྟོང་བ་ཉིད་ཕྱིན་ཅི་མ་ལོག་པར་མཐོང་བའི་མིག་སྨན་མ་རིག་
པའི་རབ་རིབ་ཀྱི་ལིང་ཏོག་འཇོམས་པའི་བསྐུས་པ་བློའི་སྤྱན་མ་རིག་པའི་
རབ་རིབ་ཀྱི་ལིང་ཏོག་དང་བྲལ་བ་དྲི་མ་མེད་པ་མངའ་བ་བྱང་ཆུབ་སེམས་
དཔའ་དང་སངས་རྒྱས་བཅོམ་ ལྡན་འདས་དེ་དག་ཉིད་ལ་རྨེད་པར་་་་་
བྱའོ། །ཞེས་པ་ལྟར་སྟོང་བ་ཉིད་ནི་ལུང་དང་རིགས་པ་ཕྱིན་ཅི་མ་ལོག་པའི་
མན་ངག་གི་མིག་སྨན་བསྐུས་པའི་མ་རིག་པའི་རབ་རིབ་ཀྱི་ལིང་ཏོག་དང་
བྲལ་བ། དྲི་མ་མེད་པའི་ཡེ་ཤེས་མངའ་བ་སངས་རྒྱས་དང་བྱང་ཆུབ་
སེམས་དཔའ་ཁོ་ནའི་སྤྱོད་ཡུལ་དུ་འགྱུར་གྱི་ཀུན་ཏུ་རྨོངས་པའི་རབ་རིབ་
ཀྱི་མཐུས་རྒྱལ་བའི་གསུང་རབ་ལ་འཇུག་པའི་བློ་གྲོས་ ཀྱི་མིག་ རབ་ ཏུ་་་
ལྡོངས་ཏེ། ལྟར་སྣང་མྱ་ངམ་གྱི་ཐང་དཀྱིལ་དུ་མགོ་བོ་འགལ་མེ་ལྟར་
འཁོར་བའི་ཕྲན་གྱི་ན་བ་བདག་ལྟ་བུའི་སྤྱོད་ཡུལ་དུ་མི་འགྱུར་བ་སྨོས་ཅི་
དགོས། དེའི་ཕྱིར་སྒྲ་དང་རྟོག་པའི་སྤྱོད་ཡུལ་ལས་རིང་དུ་འདས་པའི་
ཟབ་དོན་དབུ་མའི་ལྟ་བ་ལ་དཔྱོད་པའི་ཁུར་དང་དུ་བླངས་ཏེ་རང་བཞིན་
མེད་པ་ཙམ་དུ་འདོད་པ་དགག་ནས། ལྟ་བ་སྤྲོས་བྲལ་དུ་སྒྲུབ་ཁུལ་བྱེད་
པ་ཆེས་ཆེར་མི་རིགས་པ་མུ་ཏོ་བ་འཁོར་སྒྱུར་གྱི་ཁྲི་སྟེང་དུ་འདུག་པ་ལྟ་བུ་
ཡིན་པར་ངེས་མོད། འོན་ཀྱང་སྐྱེ་བ་འདི་ལ་གངས་ལྗོངས་བསྟན་པ་
ཡོངས་རྫོགས་ཀྱི་ཕྱི་མོ་གསང་ཆེན་སྔ་འགྱུར་ཆེ་བ་དྲུག་ལྡན་གྱི་བསྟན་པའི་
ལྷག་ཞབས་སུ་རིགས་ཀྱི་མེ་ཏོག་འཐོར་བའི་རྐྱེན་གྱིས་སྔོན་བྱོན་ཡ་རབས་
དམ་པའི་ལུགས་དང་མཐུན་པར་ཀུན་མཁྱེན་རོང་ཀློང་རྣམ་གཉིས་ཀྱི་
དགོངས་པ། ཀ་དག་སྤྲོས་མཐའ་བརྒྱུད་བྲལ་གྱི་ལྟ་བ་དེ་ཉིད་ལུང་དང་
རིགས་པ་དྲི་མ་མེད་པའི་ལམ་ནས་དྲངས་ཏེ་ཅུང་ཟད་ཙམ་སྒྲུབ་པར་བྱེད་
ན༑ དེ་ཡང་རང་བཞིན་མེད་པ་ཙམ་ཆོས་རྣམས་ཀྱི་གནས་ལུགས་
མཐར་ཐུག་པ་མ་ཡིན་པར་ཐལ། གནས་ལུགས་མཐར་ཐུག་པའི་དབང་
དུ་ན་རང་བཞིན་ཡོད་མེད་ཀྱི་མཐའ་ཐམས་ཅད་དང་བྲལ་བ་ཡིན་པའི་
44



ཕྱིར། དེར་ཐལ། མདོ་ལས། གང་གིས་དངོས་རྣམས་དངོས་མེད་
ཤེས་པ་དེ། །ནམ་ཡང་དངོས་པོ་ཀུན་ལ་ཆགས་མི་འགྱུར། །གང་ཞིག་ནམ་
ཡང་དངོས་ཀུན་ཆགས་མེད་པ། །དེ་ནི་ཏིང་འཛིན་མཚན་མ་མེད་ལ་རག་
། ཅེས་དང༌། གང་དག་ཆོས་རྣམས་སྟོང་ལ་སེམས་བྱེད་པའི། །བྱིས་པ་དེ་
དག་ལམ་ངན་ཞུགས་པ་ཡིན། ། ཆོས་རྣམས་སྟོང་བ་ཡི་གེས་བརྗོད་པ་་་
ཡིན། ། དེ་དག་ཡི་གེ་མེད་པར་ཡི་གེས་བསྟན། ། གང་དག་ཞི་ཞིང་རབ་
ཞིའི་ཆོས་སེམས་པའི། ། སེམས་དེ་ཡང་ནི་ནམ་ཡང་བྱུང་བ་མིན། ། སྤྲོས་
ཀུན་ སེམས་ཀྱིས་རྣམ་པར་རྟོག་ཡིན་ཏེ། ། དེའི་ཕྱིར་ཆོས་རྣམས་བསམ་
ཡས་རྟོགས་པར་གྱིས། ། ཞེས་དང༌། ཡང་མདོ་ལས། ཡོད་དང་མེད་
ཅེས་བྱ་བ་གཉིས་ཀ་མཐའ། །དག་དང་མ་དག་འདི་ཡང་མཐའ་ཡིན་ནོ། །
དེའི་ཕྱིར་གཉིས་ཀའི་མཐའ་ནི་རྣམ་སྤངས་ནས། ། མཁས་པས་དབུས་་
ལའང་གནས་པར་ཡོངས་མི་བྱེད། །ཡོད་དང་མེད་ཅེས་བྱ་བ་རྩོད་པ་སྟེ། །
དག་དང་མ་དག་འདི་ཡང་རྩོད་པ་ཡིན། །རྩོད་པར་གྱུར་བ་སྡུག་བསྔལ་ཞི་
མི་འགྱུར། །རྩོད་པ་མེད་པར་འགྱུར་བ་སྡུག་བསྔལ་འགགས། །ཞེས་དང༌།
མདོ་སྡེ་དཀོན་མཆོག་བརྩེགས་པ་ལས། འོད་སྲུང་ སེམས་ནི་ཀུན་ ཏུ་་
བཙལ་ན་མི་རྙེད་དོ། ། གང་མ་རྙེད་པ་དེ་ནི་མི་དམིགས་སོ། ། གང་མི་
དམིགས་པ་དེ་ནི་འདས་པའང་མ་ཡིན། མ་འོངས་པ་ཡང་མ་ཡིན། ད་
ལྟར་བྱུང་བའང་མ་ཡིན་ནོ། །གང་འདས་པའང་མ་ཡིན་མ་འོངས་པ་ཡང་
མ་ཡིན་ད་ལྟར་བྱུང་བ་ཡང་མ་ཡིན་པ་དེ་ལ་ནི་ངོ་བོ་ཉིད་མེད་དོ། །གང་ངོ༌
བོ་ཉིད་མེད་པ་དེ་ལ་འབྱུང་བ་མེད་དོ། ། གང་འབྱུང་བ་མེད་པ་དེ་ལ་་
འགག་པ་ཡང་མེད་དོ། ། ཞེས་དང༌། ཡང་དོན་དམ་པར་ན་འཕགས་
པའི་ཤེས་རབ་དང་ཡེ་ཤེས་ཀྱི་མདུན་ན་ཆོས་གང་ཡང་ཡོངས་ སུ་ ཤེས་
པའམ་སྤང་པའམ་བསྒོམ་པའམ་མངོན་དུ་བྱ་བར་འགྱུར་བའི་ཆོས་གང་
ཡང་མི་འདུག་གོ ། ཞེས་དང༌། ལང་ཀར་གཤེགས་པ་ལས། ཡོད་
45



པའི་ཟླས་དྲངས་མེད་པ་སྟེ། །ཡོད་པའང་མེད་པའི་ཟླས་དྲངས་སོ། ། དེ་
བས་མེད་པར་བརྗོད་མི་བྱ། །ཡོད་པ་ཉིད་དུའང་མི་བརྟག་གོ། གང་ལ་ཅི་ །
ཡང་མི་སྐྱེ་བ། ། ཅི་ཡང་འགག་པར་མི་འགྱུར་ཏེ། །འཇིག་རྟེན་རྣམ་པར་ ་
དབེན་མཐོང་བ། ། དེ་ལ་ཡོད་དང་མེད་པ་མེད། །ཅེས་དང་། ཕལ་བོ་
ཆེའི་མདོ་ལས། ཕྲ་ལ་ཤེས་དཀའ་དྲང་སྲོང་ཆེན་པོའི་ལམ། ། མི་རྟོག་
སྤྱོད་ཡུལ་མ་ཡིན་ལྟ་བར་དཀའ། །རང་བཞིན་ཞི་ཞིང་འགག་མེད་འབྱུང་
བ་མེད། ། མཁས་གསལ་ཤེས་པས་ཁོང་དུ་ཆུད་པ་ཡིན། །ངོ་བོ་ཉིད་སྟོང་
ཞི་ཞིང་སྡུག་བསྔལ་ཟད། ། རྒྱུད་ལས་རྣམ་གྲོལ་མཉམ་པར་མྱ་ངན་་་་་་་
འདས། ། མཐའ་དང་དབུས་མེད་ཚིག་གིས་བརྗོད་དུ་མེད། །དུས་གསུམ་
གྲོལ་བ་ནམ་མཁའ་འདྲ་ཞིང་མཚུངས། ། ཞེས་དང༌། ཀླུའི་རྒྱལ་བོ་རྒྱུ་
མཚོས་ཞུས་པ་ལས། སྔོན་མཐའ་སྟོང་ཞིང་ཕྱི་མའི་མཐའ་ཡང་སྟོང་། །
སྐྱེ་དང་འཇིག་དང་གནས་པའི་དངོས་པོས་སྟོང་། །འདི་ནི་དངོས་པོ་ཡོད་
མིན་དངོས་མེད་མིན། །གང་ཕྱིར་ཆོས་ཀུན་ངོ་བོ་ཉིད་ཀྱིས་སྟོང་། ། ཞེས་
དང༌། བློ་གྲོས་རྒྱ་མཚོས་བསྟན་པའི་མདོ་ལས། ཚངས་པ་ཆོས་གང་
ཡང་ཡོངས་སུ་མ་གྲུབ་པ་དེ་ཡོད་པ་ཉིད་དོ་ཞེའམ་མེད་པ་ཉིད་དོ་ཞེས་ཁས་
མི་ལེན་ཏོ། ། ཞེས་དང༌། ཡེ་ཤེས་སྣང་བ་རྒྱན་གྱི་མདོ་ལས། དོན་
འཚལ་རྣམས་ཀྱིས་མཆིས་མི་བརྗོད། ། མ་མཆིས་ཞེས་ཀྱང་བརྗོད་མི་་་་
བགྱི། །ལན་མེད་ཚིག་ལམ་མ་མཆིས་པ། །མི་བརྟེན་ཁྱོད་ལ་ཕྱག་འཚལ་
ལོ༑ ༑ཞེས་དང༌། ཡོན་ཏན་རིན་པོ་ཆེ་སྡུད་པ་ལས། གལ་ཏེ་མི་ཤེས་
བཞིན་དུ་གཟུགས་སུ་འདུ་ཤེས་ཤིང༌། །ཚོར་བ་སེམས་པ་རྣམ་ཤེས་ཕུང་
བོར་སྤྱོད་བྱེད་ཀྱང་། །ཕུང་འདི་སྟོང་ཞེས་རྟོགས་ནའང་བྱང་ཆུབ་སེམས་
དཔའ་ནི། །མཚན་མ་ལ་སྤྱོད་སྐྱེ་མེད་གནས་ལ་དད་མ་ཡིན། །ཞེས་དང༌།
རྒྱུན་ སྟུག་པོ་བཀོད་པ་ལས། ལྟ་བ་ཇི་སྙེད་གང་ཡང་རུང༌། ལུས་ཅན་
རྣམས་ལ་ཡོད་པ་ཡི། ། ལྟ་བ་རྣམ་པར་སྤང་བའི་ཕྱིར། ། སྟོང་བ་ཉིད་ཀྱི་
46



ཚུལ་བསྟན་ཏོ། ། སྟོང་བ་ཉིད་ཀྱི་ལྟ་ཐོས་ཀྱང་། །ལལའི་ལྟབམ་ཞིག་ན། །
གསོར་མི་རུང་བའི་ལྟ་ཅན་ཏེ། །སྨན་པས་བཏང་བའི་ནད་པ་བཞིན། །ཇི་
ལྟར་བསྲེག་པ་ཚིག་པའི་མེ། །བསྲེག་པ་མེད་པས་མི་གནས་སོ། །དེ་བཞིན་
བསྲེག་བྱ་ལྟ་ཚིག་ན། །སྟོང་ཉིད་མེ་ཡང་འགག་པར་འགྱུར། ། ལྟ་བ་འགོག་
པའི་དུས་སུ་ཡང༌། །ཡེ་ཤེས་ཡང་དག་མེ་འབྱུང་སྟེ། །ཉོན་མོངས་ཐམས་
ཅད་སྲེག་པར་བྱེད། །ཉོན་མོངས་བསྲེགས་པས་རྣམ་པར་མཛེས། ། ཞེས་
དང་། མདོ་ཏིང་འཛིན་རྒྱལ་བོ་ལས། དེ་བཞིན་སྟོང་བའི་ཆོས་རྣམས་
ལ༑ ༑ མྱ་ངན་འདས་པ་རབ་ ཏུ་བསྟན། ། མྱ་ངན་འདས་དང་འདས་པ་
ནི༑ ༑ མྱ་ངན་འདས་པ་མི་རྙེད་དེ། །འདི་ནི་ཆོས་རྣམས་འཇུག་པ་མེད། །
ཕྱིས་ནི་ཇི་ལྟར་དེ་བཞིན་སྔོན། ། ཆོས་རྣམས་ ཐམས་ ཅད་རང་བཞིན་་་་
གྱིས། །མྱ་ངན་འདས་དང་མཚུངས་མཉམ་པར།. ། སངས་རྒྱས་བསྟན་ལ་
བརྩོན་པ་ཡི། །འབྱུང་བ་དེ་དག་རྣམས་ཀྱིས་རིག ། ཞེས་དང༌། དབུ་
མ་རྩ་བ་ལས། གལ་ཏེ་དངོས་པོ་མ་གྲུབ་ན། །དངོས་པོ་མེད་པར་འགྲུབ་
མི་འགྱུར། ། དངོས་པོ་གཞན་དུ་གྱུར་བ་ནི། ། དངོས་པོ་མེད་ཅེས་སྐྱེ་བོ་
སྨྲ ༑ ༑ཞེས་དང༌། བློ་ཆུང་གང་དག་དངོས་རྣམས་ལ། ། ཡོད་པ་ཉིད་
དང་མེད་ཉིད་དུ། །ལྟ་བ་དེ་ནི་བལྟ་བྱ་བ། །ཉེ་བར་ཞི་བ་ཞི་མི་མཐོང་། །
ཞེས་དང་། ཡོད་ཅེས་བྱ་བ་རྟག་པར་འཛིན། ། མེད་ཅེས་བྱ་བ་ཆད་པར་
ལྟ། །དེའི་ཕྱིར་ཡོད་དང་མེད་པ་ལ། ། མཁས་པས་གནས་པར་མི་བྱའོ། །
ཞེས་དང༌། ཐམས་ཅད་ཡང་དག་ཡང་དག་མིན། །ཡང་དག་ཡང་དག་
མ་ཡིན་ཉིད། །ཡང་དག་མིན་མིན་ཡང་དག་མིན། །དེ་ནི་སངས་རྒྱས་རྗེས་
བསྟན་པའོ། །ཞེས་དང༌། རྒྱལ་བ་ཀུན་གྱིས་སྟོང་བ་ཉིད། །ལྟ་ཀུན་ངེས་
པར་འབྱིན་པར་གསུངས་། །གང་དག་སྟོང་བ་ཉིད་ལྟ་བ། །དེ་དག་བསྒྲུབ་
ཏུ་མེད་པར་གསུངས། ། ཞེས་དང༌། ཚིག་གསལ་ལས། བློ་ཞན་པ་
ཉིད་ཀྱིས་ཡོད་པ་ཉིད་དང་མེད་པ་ཉིད་དུ་མངོན་པར་ཞེན་པ་དེ་དག་གིས་
47



མྱ་ངན་ལས་འདའ་བ་བལྟ་བར་བྱ་བ་ཉེ་བར་ཞི་ཞིང་ཞི་བའི་མཚན་ཉིད་
རྟོག་པ་ཐམས་ཅད་དང་བྲལ་བ་ཤེས་པ་དང་ཤེས་བྱ་ལོག་པའི་ངོ་བོ་དོན་
དམ་པ་སྟོང་བ་ཉིད་ཀྱི་རང་བཞིན་ཅན་མི་མཐོང་ངོ༌། །ཞེས་དང༌། ཡང་
དངོས་པོ་རང་བཞིན་དང་བཅས་པ་འགའ་ཡང་མེད་པས་འགལ་ཟླ་མེད་ །
པའི་ཕྱིར། དངོས་པོ་རང་བཞིན་མེད་པ་ཡང་མེད་དེ་དེའི་ཕྱིར་མ་ངེས་
པ་ཉིད་དུ་ག་ལ་འགྱུར་འདི་ལྟར་ཁོ་བོ་ཅག་གི་ལྟར་ན་ནི་གཟུགས་བརྙན་
རང་བཞིན་དང་བཅས་པ་མ་ཡིན་ཞིང་རང་བཞིན་མེད་པ་ཡང་མ་ཡིན་ཏེ་
ཆོས་ཅན་མེད་ན་དེའི་ཆོས་དག་ཀྱང་མེད་པའི་ཕྱིར་རོ། ། འཕགས་པ་་་
རྣམས་ཀྱིས་ནི་གཟུགས་བརྙན་ཞེས་བྱ་བ་ཅུང་ཟད་ཅིག་རང་བཞིན་དང་
རང་བཞིན་མེད་པར་གཟིགས་པ་མ་ཡིན་ནོ། ། ཞེས་སོགས་ངེས་དོན་གྱི་
ལུང་རིགྒ་བརྒྱ་ཕྲག་དུ་མས་གྲུབ་པའི་ཕྱིར་རོ། །
གཞན་ཡང་ཆོས་རྣམས་ཀྱི་གནས་ལུགས་མཐར་ཐུག་དེ་རང་བཞིན་
མེད་པ་ཙམ་མ་ཡིན་པར་ཐལ། མདོ་ལས་རང་བཞིན་མེད་པར་བསྟན་པ་
དེའང་དངོས་ཞེན་ཅན་གྱི་ལས་དང་པོ་བའི་གདུལ་བྱ་ཁོ་ན་ལ་དགོངས་པ་
ཡིན་པའི་ཕྱིར། དེར་ཐལ། སྤྱོད་འཇུག་ལས། སྟོང་ཉིད་བག་་་་
ཆགས་གོམས་པས་ནི། ། དངོས་པོའི་བག་ཆགས་སྤོང་འགྱུར་ཞིང༌། ། ཅི་
ཡང་མེད་ཅེས་གོམས་པས་ནི། ། དེ་ཡང་ཕྱི་ནས་སྤོང་བར་འགྱུར། ། ཞེས་
གསུངས་པའི་ཕྱིར། ཁྱབ་སྟེ། བཞི་བརྒྱ་བ་ལས། བསོད་ནམས་་
མིན་ལས་དང་བོར་ལྡོག ། བར་དུ་བདག་ནི་ལྡོག་པ་དང༌། ། ཕྱི་ནས་ལྟ་
ཞིག་ཀུན་ལྡོག་པ། །གང་གིས་ཤེས་དེ་མཁས་པ་ཡིན། །ཞེས་གསུངས་པའི་
ཕྱིར། ཁྱབ་སྟེ། བཞི་བརྒྱ་བའི་འགྲེལ་བ་ཟླ་བས་མཛད་པ་ལས། དེ་
ཉིད་ཀྱི་ཕྱིར་ཡོད་པ་དང་མེད་པ་ལ་སོགས་པ་བསྟན་པ་འཇིག་རྟེན་བཟུང་
བའི་ཐབས་ཡིན་པ་ཉིད་ཀྱི་ཕྱིར། བཅོམ་ལྡན་འདས་ཀྱིས་ཡོད་དང་མེད་
དང་ཡོད་མེད་དང་གཉིས་ཀ་མིན་ཞེས་ཀྱང་བསྟན་ཏེ། ཐམས་ཅད་མེད་
48



པར་ལྟ་བའི་ཕྱིར་བཅོམ་ལྡན་འདས་ཀྱིས་གདུལ་བྱ་རྣམས་ལ་ཡོད་དོ་ཞེས་
བསྟན་པ་དང༌། དངོས་པོར་མངོན་པར་ཞེན་པ་ཐམས་ཅད་སྤང་བའི་
ཕྱིར་འགའ་ཞིག་ཏུ་མེད་དོ་ཞེས་གསུངས་སོ། །ཡང་རྣམ་པ་གཉིས་ལ་ལྟ་བ་
སྤངས་པས་ཡོད་དང་མེད་པ་ཞེས་བྱ་བ་གསུངས་ལ། སྤྲོས་པ་རྣམ་པ་
ཐམས་ཅད་དུ་བཅད་པའི་ཕྱིར་གཉིས་ཀ་མ་ཡིན་པ་ཞེས་བྱ་བར་རབ་ཏུ་
བསྟན་ཏོ། ། ཞེས་ གསུངས་ པའི་ ཕྱིར། ཁྱབ་ སྟེ། ཚིག་ གསལ་ ལས།
གང་དག་དགེ་བའི་ལས་བྱེད་ཅིང་མི་དགེ་བའི་ལས་ལས་ལོག་པ་བདག་ཏུ་
ཡང་དག་པར་ལྟ་བ་མཁྲེགས་པ་བྱ་སྲད་བུ་ཆེས་ཤིན་ཏུ་རིང་བས་བརྟོད་པ།
ལྟར་ཤིན་ཏུ་རིང་བོར་ཕྱིན་ཡང་ཁམས་གསུམ་ལས་ཤིན་ཏུ་འདས་ནས་མྱ་
ངན་ལས་འདས་པའི་གྲོང་ཁྱེར་ཞི་བར་འགྲོ་མི་ནུས་པ་གདུལ་བྱ་བར་མ་དེ་
དག་འཇིག་ཚོགས་ལ་ལྟ་བར་མངོན་པར་ཞེན་པ་ལྷོད་པར་བྱ་བའི་ཕྱིར་
དང༌། མྱ་ངན་ལས་འདས་པ་ལ་འདུན་པ་བསྐྱེད་པར་བྱ་བའི་ཕྱིར་ནི་
སངས་རྒྱས་བཅོམ་ལྡན་འདས་རྣམས་ཀྱིས་བདག་མེད་ཅེས་ཀྱང་བསྟན་
པར་གྱུར་ཏོ། །གང་དག་སྔོན་གོམས་པའི་ཁྱད་པར་གྱིས་ཟབ་མོའི་ཆོས་ལ་
ལྷག་པར་མོས་པ་རྗེས་སུ་འབྲེལ་བའི་ས་བོན་ཡོངས་སུ་སྨིན་པར་གྱུར་བ་
ཐོབ་པ་མྱ་ངན་ལས་འདས་པ་ལ་ཉེ་བར་གནས་པ་བདག་ལ་ཆགས་པ་དང་
བྲལ་བ་ཐུབ་པའི་དབང་བོའི་གསུང་རབ་ཀྱི་དོན་གྱི་དེ་ཁོ་ན་ཉིད་མཆོག་ཏུ་
ཟབ་པའི་གཏིང་དཔོག་པར་ནུས་པ་གདུལ་བྱ་མཆོག་ཏུ་གྱུར་བ་དེ་དག་ལ་
ནི་ ལྷག་པར་མོས་པའི་ཁྱད་པར་ངེས་པར་བཟུང་ནས་། སངས་རྒྱས་
རྣམས་ཀྱིས་བདག་དང་ནི་བདག་མེད་འགའ་མེད་ཅེས་ཀྱང་བསྟན་ཏེ།
ཇི་ལྟར་བདག་ཏུ་ལྟ་བ་ཡང་དག་པ་མ་ཡིན་པ་དེ་བཞིན་དུ་དེའི་གཉེན་པོར་
གྱུར་པ་བདག་མེད་པར་ལྟ་བ་ཡང་ཡང་དག་པ་མ་ཡིན་པ་ཉིད་དོ། ། དེ་
ལྟར་ན་བདག་འགའ་ཡང་མེད་ལ་བདག་མེད་པ་ཡང་འགའ་ཡང་མེད་དོ་
ཞེས་བསྟན་པ་ཡིན་ནོ། །ཇི་སྐད་དུ་མདོ་ལས། འོད་སྲུང་བདག་ཅེས་བྱ་



བ་འདི་ནི་མཐའ་གཅིག་གོ །བདག་མེད་ཅེས་བྱ་བ་འདི་ནི་མཐའ་གཉིས་
སོ༑ ༑ མཐའ་དེ་གཉིས་ཀྱི་དབུས་གང་ཡིན་པ་དེ་ནི་གཟུགས་མེད་པ་བསྟན་
དུ་མེད་པ་རྟེན་མེད་པ་སྣང་བ་མེད་པ་རྣམ་པར་རིག་པ་མེད་པ་གནས་མེད་
པ་སྟེ། འོད་སྲུང་འདི་ནི་དབུ་མའི་ལམ་ཆོས་རྣམས་ལ་ཡང་དག་པར་སོ་
སོར་རྟོགས་པ་ཞེས་བྱའོ། ། ཞེས་གསུངས་སོ། ། འཕགས་པ་རིན་པོ་ཆེའི་
ཕྲེང་བ་ལས་ཀྱང། དེ་ལྟར་བདག་དང་བདག་མེད་པ། །ཡང་དག་ཇི་
བཞིན་དམིགས་སུ་མེད། །བདག་དང་བདག་མེད་ལྟ་བ་ནི། །དེ་ཕྱིར་ཐུབ་
པ་ཆེན་པོས་ཟློག ། མཐོང་དང་ཐོས་སོགས་ཐུབ་པ་ཡིས། །བདེན་མིན་
རྫུན་པ་མིན་པར་གསུངས། །ཕྱོགས་ལས་མི་མཐུན་ཕྱོགས་གྱུར་བས། །དེ་
དག་གཉིས་ཀ་དོན་དུ་མིན། ། ཞེས་གསུངས་སོ། ། གང་གི་ཕྱིར་དེ་ལྟར་
གདུལ་བྱའི་སྐྱེ་བོ་དམན་པ་དང་བར་མ་དང་མཆོག་གི་བསམ་པ་ཐ་དད་པ་
ཉིད་ཀྱིས་བདག་དང་བདག་མེད་པ་དང་དེ་གཉིས་ཀ་དགག་པའི་སྒོ་ནས་
སངས་རྒྱས་བཅོམ་ལྡན་འདས་རྣམས་ཀྱིས་ཆོས་བསྟན་པ་ལ་འཇུག་པ་དེའི་
ཕྱིར་ཞེས་གསུངས་པའི་ཕྱིར། །
དེ་ཡང་ཁ་ཅིག་གིས་ལུང་འདི་དག་གིས་དང་བོར་དངོས་པོ་རང་བཞིན་
མེད་པར་བསྟན་ནས་རྗེས་སུ་རང་བཞིན་མེད་པ་དེ་ཡང་རང་བཞིན་མེད་
པར་བསྟན་དགོས་ཞེས་བཤད་པ་ཡིན་ཟེར་ཡང༌། དེ་ལྟར་ན་སྔ་མ་རང་
བཞིན་མེད་པ་དང་ཕྱི་མ་དེ་རང་བཞིན་མེད་པ་བསྟན་ཡུལ་གྱི་གདུལ་བྱ་ལ་
དབང་བོ་མཆོག་དམན་གྱི་ཁྱད་པར་ཡོད་མི་རིགས་པའི་ཕྱིར་ཏེ། ཆོས་
ཐམས་ཅད་རང་བཞིན་མེད་པར་ངེས་པའི་གདུལ་བྱ་དེས་རང་བཞིན་མེད་
པ་དེ་ཡང་རང་བཞིན་མེད་པར་ངེས་ནུས་པའི་ཕྱིར། , དེར་ཐལ། ཆོས་
ཐམས་ཅད་རང་བཞིན་མེད་པ་དང་རང་བཞིན་མེད་པ་དེ་རང་བཞིན་མེད་
པ་གཉིས་ལ་ངེས་དཀའ་སླའི་ཁྱད་པར་མེད་པའི་ཕྱིར་དང༌། ཁྱད་པར་
དུ་ཁྱོད་ཀྱིས་ཆོས་གཅིག་གི་སྟོང་བ་ཉིད་རྟོགས་ན་ཆོས་ཐམས་ཅད་ཀྱི་སྟོང་



བ་ཉིད་རྟོགས་པར་སོང་བར་བསྟན་པའི་ལུང་སྒྲས་ཟིན་ལྟར་དུ་ཁས་ལེན་
པའི་ཕྱིར་རོ། །
གཞན་ཡང་རང་བཞིན་མེད་པ་ཙམ་ཆོས་རྣམས་ཀྱི་གནས་ལུགས་
མཐར་ཐུག་པ་མ་ཡིན་པར་ཐལ། ཆོས་རྣམས་ཀྱི་གནས་ལུགས་མཐར་
ཐུག་པ་དེ་སྒྲ་དང་རྟོག་པའི་སྤྱོད་ཡུལ་གྱི་མཚན་མ་ལས་རིང་དུ་འདས་པ་
ཡིན་པའི་ཕྱིར། དེར་ཐལ། ། མདོ་ལས། ལྷའི་བུ་གལ་ཏེ་དོན་དམ་
པའི་བདེན་པ་ལུས་དང་ངག་དང་ཡིད་ཀྱི་སྤྱོད་ཡུལ་དུ་གྱུར་ན་དེ་དོན་དམ་
པའི་གྲངས་སུ་མི་འགྲོ་ཞིང་ཀུན་རྫོབ་ཀྱི་བདེན་པ་ཉིད་དུ་འགྱུར་རོ། ། ལྷའི་
བུ་འོན་ཀྱང་དོན་དམ་པའི་བདེན་པ་ནི་ཐ་སྙད་ཐམས་ཅད་ལས་འདས་པ་
དང་ཡང་དག་པར་མ་སྐྱེས་པ་དང་མ་འགག་པ་དང་བརྗོད་པར་བྱ་བ་དང་
རྗོད་པར་བྱེད་པ་དང་ཤེས་བྱ་དང་ཤེས་པ་དང་བྲལ་བ་ཡིན་ཏེ། ཇི་སྲིད་
དུ་རྣམ་པ་ཐམས་ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པའི་ཡེ་
ཤེས་ཀྱི་ཡུལ་ལས་འདས་པ་ནི་དོན་དམ་ པའི་བདེན་པ་ཡིན་ནོ། ། ཞེས་
གསུངས་པའི་ཕྱིར། ཁྱབ་སྟེ། དབུ་མ་རྩ་བ་ལས། བརྗོད་པར་བྱ་བ་
ལྡོག་པ་སྟེ། །སེམས་ཀྱི་སྤྱོད་ཡུལ་ལྡོག་པས་སོ། ། མ་སྐྱེས་པ་དང་མ་འགག་
པ་༑ ༑ ཆོས་ཉིད་མྱ་ངན་འདས་དང་མཚུངས། །ཞེས་གསུངས་པའི་ཕྱིར།།
ཁྱབ་སྟེ། ཚིག་གསལ་ལས། འདིར་བརྗོད་པར་བྱ་བ་འགའ་ཞིག་ཡོད་
ན་ནི་དེ་སྟོན་པར་འགྱུར་བ་ཞིག་ན། གང་གི་ཚེ་བརྗོད་པར་བྱ་བ་ལྡོག་
ཅིང་ཚིག་དག་གི་ཡུལ་ཡོད་པ་མ་ཡིན་པ་དེའི་ཚེ་སངས་རྒྱས་རྣམས་ཀྱིས་
ཅུང་ཟད་ཀྱང་མ་བསྟན་ཏོ། །ཡང་ཅིའི་ཕྱིར་བརྗོད་པར་བྱ་བ་མེད་ཅེ་ན།
སེམས་ཀྱི་སྤྱོད་ཡུལ་ལྡོག་པས་སོ་ཞེས་གསུངས་ཏེ། སེམས་ཀྱི་སྤྱོད་ཡུལ་ནི་
སེམས་ཀྱི་སྤྱོད་ཡུལ་ལོ། །སྤྱོད་ཡུལ་ནི་ཡུལ་ཏེ་དམིགས་པ་ཞེས་བྱ་བའི་ཐ་
ཚིག་གོ། གལ་ཏེ་སེམས་ཀྱི་སྤྱོད་ཡུལ་འགའ་ཞིག་ཡོད་པར་གྱུར་ན་ནི།
དེ་རྒྱུ་མཚན་འགའ་ཞིག་སྒྲོ་བཏགས་ནས་ཚིག་དག་འཇུག་པར་འགྱུར་ན།
51



cl
གང་གི་ཚེ་སེམས་ཀྱི་སྤྱོད་ཡུལ་ཉིད་མི་འཐད་པ་དེའི་ཚེ་རྒྱུ་མཚན་སྒོ་་་་
བཏགས་ནས་ཚིག་གར་འཇུག་པར་འགྱུར། ཞེས་སོགས་གསུངས་པའི་
ཕྱིར། ཁྱབ་སྟེ། བྷིད་དྷཱ་བ་ལི་ཏ་ལས། འདིར་སྨྲས་པ། སྤྲོས་པ་ནི་
སྟོང་བ་ཉིད་ཀྱིས་འགག་པར་འགྱུར་རོ་ཞེས་གང་སྨྲས་པ་དེ་ལ་རིགས་པ་
གང་ཡིན་འདིར་བཤད་པ། བརྗོད་པར་བྱ་བ་ལྡོག་པ་སྟེ་གང་གི་ཕྱིར་
དངོས་པོ་རྣམས་སྟོང་བར་མཐོང་ན་བརྗོད་པར་བྱ་བ་ཉིད་ལྡོག་པར་འགྱུར་
བ་དེའི་ཕྱིར་སྤྲོས་པ་ནི་སྟོང་བ་ཉིད་ཀྱིས་འགག་པར་འགྱུར་ཏེ།། འདི་
ལྟར་བརྗོད་པར་བྱ་བ་ཡོད་ན་དེ་ལ་བརྟེན་ནས་སྤྲོས་པ་ཡོད་པར་འགྱུར་གྱི་
བརྗོད་པར་བྱ་བ་མེད་ན་གཞི་མེད་པའི་སྤྲོས་པ་ཇི་ལྟར་ཡོད་པར་འགྱུར་
སྨྲས་པ་དེས་བརྗོད་པར་བྱ་བ་ཇི་ལྟར་ལྡོག་པར་འགྱུར་བཤད་པ་སེམས་ཀྱི་
སྤྱོད་ཡུལ་ལོག་པས་སོ་ཞེས་སོགས་གསུངས་པའི་ཕྱིར། །
ཡང་ཁ་ཅིག་གིས་ལུང་འདི་དག་གིས་ཀྱང་སྟོང་བ་ཉིད་ནི་གཉིས་
སྣང་དང་བཅས་པའི་བློ་ཡི་མངོན་སུམ་གྱི་སྤྱོད་ཡུལ་མིན་ཞེས་བཤད་པ་
ཡིན་ཟེར་ཡང་། དེ་ནི་ཤིན་ཏུ་མི་རིགས་ཏེ། གཉིས་སྣང་མེད་པའི་
ཐེག་ཆེན་འཕགས་པའི་མཉམ་བཞག་ཡེ་ཤེས་སོགས་བློ་གཏན་མ་ཡིན་པའི་
ཕྱིར། དེར་ཐལ། འཇུག་པ་ལས། དེ་ཚེ་སྐྱེ་བ་མེད་ཅིང་འགག་པའང་
མེད། ། སེམས་ འགག་ པ་ དེ་ སྐུ་ ཡིས་ མངོན་ སུམ་ མཛད། ། ཅེས་ དང༌།
དེའི་རང་འགྲེལ་ལས། སངས་རྒྱས་རྣམས་ལ་ནི་ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པར་བྱང་ཆུབ་པའི་ཕྱིར་སེམས་དང་་
སེམས་ལས་བྱུང་བའི་རྒྱུ་བ་གཏན་ལོག་པར་འདོད་པ་ཡིན་ནོ། ། ཞེས་་་་
སོགས་གསུངས་པའི་ཕྱིར། །
གཞན་ཡང༌། རང་བཞིན་མེད་པ་ཆོས་རྣམས་ཀྱི་གནས་ལུགས་
མཐར་ཐུག་པ་མ་ཡིན་པར་ཐལ། རང་བཞིན་མེད་པར་ངེས་པས་ཆོས་
རྣམས་ཀྱི་གནས་ལུགས་མཐར་ཐུག་པ་ངེས་པ་མ་ཡིན་པའི་ཕྱིར། དེར་
52



ཐལ། དབུ་མ་རྩ་བ་ལས། གང་དག་རང་བཞིན་གཞན་དངོས་དང༌། །
དངོས་དང་དངོས་མེད་ཉིད་ལྟ་བ། །དེ་དག་སངས་རྒྱས་བསྟན་པ་ལ། །དེ་
ཉིད་མཐོང་བ་མ་ཡིན་ནོ། ། ཞེས་གསུངས་པའི་ཕྱིར། ཁྱབ་སྟེ། ཚིག་
གསལ་ལས། བུམ་པ་ལ་སོགས་པ་འདི་དག་དངོས་པོའི་ངོ་བོ་ཉིད་དུ་མ་
གྲུབ་པ་དེའི་ཚེ་ཡོད་པ་མ་ཡིན་པའི་རང་བཞིན་ཅན་རྣམས་ལ་གཞན་དུ་
འགྱུར་བ་ཉིད་ཡོད་པ་ག་ལ་འགྱུར་དེ་ཕྱིར་དངོས་པོ་མེད་པ་ཡང་ཡོད་པ་མ་
ཡིན་ནོ། ། དེ་ཕྱིར་དེ་ ལྟར་རྣམ་པ་ཐམས་ཅད་དུ་རང་བཞིན་དང་རང་
བཞིན་གྱི་དངོས་པོ་དང་དངོས་པོ་མེད་པ་དག་ཡོད་པ་མ་ཡིན་པ་ལ་མ་རིག་
པའི་རབ་རིབ་ཀྱིས་བློ་གྲོས་ཀྱི་མིག་ཉམས་པ་ཉིད་ཀྱིས་ཕྱིན་ཅི་ལོག་ཏུ། །
ཞེས་སོགས་གསུངས་པའི་ཕྱིར། །།
ཡང་གཞན་དག་གིས་སྨྲས་པ། དངོས་པོར་གྲུབ་པ་མེད་པས་་་་
དངོས་པོར་མེད་པ་གྲུབ་པར་མི་འགྱུར་ཞེས་བཤད་པ་ནི་ཆོས་རྣམས་རང་
བཞིན་གྱིས་གྲུབ་པ་མེད་པས་དེ་དག་རང་བཞིན་མེད་པ་དེ་ཡང་རང་
བཞིན་གྱིས་གྲུབ་པར་མི་སྲིད་ཅེས་བཤད་པ་ཡིན་ཟེར་མོད། འོན་ཀྱང་དབུ་
མ་རྩ་བ་དང༌། དེའི་འགྲེལ་བ་ཀ་ལས་འཇིགས་མེད་དང༌། བྷིནྡྷཱ་བ་ལི་
ཏ༑ དཔལ་ལྡན་ཟླ་བའི་དབུ་འཇུག་རྩ་གསུམ་གྱི་འགྲེལ་ཆེན་སོགས་ཀྱི་
རང་བཞིན་མེད་པ་འགོག་བྱེད་ཀྱི་རིགས་པའི་བབ་ལ་བརྟགས་ན་དེ་ལྟར་
མིན་པར་དཔེར་ན། ཕ་རི་མེད་པས་ཚུ་རི། རིང་པོ་མེད་པས་ཐུང་ངུ་།
ཆེན་པོ་མེད་པས་ཆུང་ངུ་སོགས་ཕན་ཚུན་ལྟོས་ནས་གྲུབ་པ་རྣམས་ནི་ཅིག་
ཤོས་མེད་པས་ཅིག་ཤོས་མི་སྲིད་པ་ལྟར་ཆོས་རྣམས་རང་བཞིན་གྱིས་གྲུབ་
པ་རྡུལ་ཙམ་ཡང་མེད་པས་རང་བཞིན་མེད་པ་ཡང་འགའ་ཡང་གྲུབ་པར་
མི་འགྱུར་རོ་ཞེས་རང་བཞིན་མེད་པ་འགོག་པ་ཡིན་གྱི་དེ་བདེན་གྲུབ་ཁོ་ན་
འགོག་པ་མིན་པ་ཤིན་ཏུ་གསལ་བའི་ཕྱིར་རོ། །
གཞན་ཡང་། རང་བཞིན་མེད་པ་ཙམ་ཆོས་རྣམས་ཀྱི་གནས་ཚུལ་



མཐར་ཐུག་པ་མ་ཡིན་པར་ཐལ། ཕྱི་ནང་གི་དངོས་པོ་འདི་དག་འགྲོ་བ་
རང་རང་གི་འཁྲུལ་སྣང་ཙམ་ལས་དོན་ལ་ཡོད་མེད་སོགས་ཀྱི་མཐའ་གང་
དུའང་མ་གྲུབ་པ་ཡིན་པའི་ཕྱིར། དེར་ཐལ། དཔེར་ན། སྣོད་ཀྱི་
འཇིག་རྟེན་དུ་གྱུར་བའི་ཆུ་ལྟ་བུ་གཅིག་ཀྱང་མི་ཡི་སྣང་བ་དབང་བཙན་དུ་
མ་བྱས་པར་མཐའ་གཅིག་ཏུ་ཆུ་ཡིན་ལ་ཆུ་མ་ཡིན་པ་མ་ཡིན་ཞེས་ཁ་ཚོན་
གཅོད་ནུས་པ་མ་ཡིན་པའི་ཕྱིར། དེར་ཐལ། འགྲོ་དྲུག་སོ་སོའི་ལས་
དབང་གིས་ཆུ་ལྟ་བུ་གཅིག་ཀྱང་དངོས་པོ་ཐ་དད་པ་ཁོ་ནར་སྣང་བའི་ཕྱིར།
དེར་ཐལ། ཐེག་བསྡུས་ལས། ཡི་དྭགས་དུད་འགྲོ་མི་རྣམས་དང༌། །
ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་ཕྱིར། །
དོན་མ་གྲུབ་པ་ཉིད་ཕྱིར་རོ། །ཞེས་དང༌། འཇུག་པ་ལས། རབ་རིབ་
དང་ལྡན་དབང་བོ་ཅན་མཚུངས་པ། །ཆུ་འབབ་ཀླུང་ལ་ཡི་དྭགས་རྣག་བློ་
ཡང༌། །ཞེས་སོགས་གསུངས་པའི་ཕྱིར། གོང་དུ་ལུང་དྲངས་མཚམས་ལ་
ཁྱབ་པ་མ་ངེས་ཏེ། མིའི་རྒྱུད་ཀྱི་ཆུ་འཛིན་དབང་ཤེས་ཚད་མ་ཡིན་ལ་
གཞན་གྱི་རྣག་སོགས་སུ་འཛིན་པའི་དབང་ཤེས་ཚད་མ་མ་ཡིན་པའི་ཕྱིར་
རོ་ཞེ་ན། དེ་ཡང་མི་འཐད་པ་ཡིན་པར་ཐལ། མིའི་རྒྱུད་ཀྱི་ཆུ་འཛིན་
དབང་ཤེས་དེ་ཉིད་ཚད་མར་འཇོག་པའི་རྒྱུ་མཚན་གང་ཡིན་གཞན་གྱི་རྣག་
སོགས་སུ་འཛིན་པའི་དབང་ཤེས་ལ་ཡང་མཚུངས་པའི་ཕྱིར། དེར་ཐལ།
གཞན་གྱིས་རྣག་སོགས་སུ་འཛིན་པའི་དབང་ཤེས་དེ་ཡང་བག་ཆགས་་
བརྟན་པ་ལས་བྱུང་བའང་ཡིན་དེའི་ཡུལ་གྱིས་ཀྱང་འགྲོ་བ་དེའི་ངོར་རང་
རང་གི་དོན་བྱེད་ནུས་པ་ཙམ་ཡིན་པའི་ཕྱིར། ཡང་མ་ཁྱབ་ན། མིའི་རྒྱུད་
ཀྱི་ཆུ་འཛིན་དབང་ཤེས་དེ་ཉིད་ཚད་མར་འཇོག་པའི་རྒྱུ་མཚན་དེ་ཉིད་
ལས་གཞན་ཞིག་བརྗོད་དགོས་སོ། ། ། །
འདི་ལ་ཁ་ཅིག་ན་རེ་ཆུ་ལྟ་བུ་གཅིག་དངོས་པོ་ཐ་དད་པར་འཛིན་
པའི་དབང་ཤེས་དེ་རྣམས་ཚད་མ་ཡིན་མོད། འོན་ཀྱང་ཆུ་གཅིག་པོ་དེ་
54



ཉིད་ཆུ་དང་ཆུ་མ་ཡིན་པ་གཉིས་ཀར་ཐལ་བའི་སྐྱོན་མེད་དེ། ལས་ཀྱི་
དབང་གིས་ཆུ་དེའི་ཆ་ཤས་གཅིག་རྣག་དང་ཆ་ཤས་གཅིག་ཆུར་གྲུབ་པ་
ཡིན་པས་དེ་འདྲའི་དབང་ཤེས་གཉིས་ཀྱང་ཡུལ་ཐ་དད་པ་ཁོ་ན་ཡིན་པའི་
ཕྱིར་རོ་ཞེ་ན། དེ་ལ་འོ་ན་ཆུའི་ཆ་ཤས་སུ་གྱུར་བའི་མེ་དང་རྣག་དང་
བདུད་རྩི་སོགས་ཡོད་པར་ཐལ། འདོད་པའི་ཕྱིར། འདོད་ན། ཁ་
དོག་ བཞི་ བོ་ རེ་རེའི་ཆ་ ཤས་ སུ་ གྱུར་བའི་ཁ་ དོག་ བཞི་ ཡོད་ པར་ ཐལ།
འདོད་པའི་ཕྱིར། འདོད་ན། འབྱུང་བ་བཞི་བོ་རེ་རེའི་ཆ་ཤས་སུ་གྱུར་
བའི་ འབྱུང་བ་བཞི་ཡོད་ པར་ ཐལ། འདོད་ པའི་ ཕྱིར། འདོད་ན།
འགྲོ་ བ་ གཅིག་ གི་ ཆ་ ཤས་ སུ་ གྱུར་ བའི་ འགྲོ་ བ་ དྲུག་ ཡོད་ པར་ ཐལ།
འདོད་པའི་ཕྱིར། འདོད་ན། ཤེས་བྱ་ཀུན་ཁྲ་ལེབ་གཅིག་ཏུ་འགྱུར་
བས་ཧ་ཅང་ཐལ་བར་འགྱུར་ཏེ། དཔེར་ན། བཙན་དུག་ཀྱང་རྨ་བྱ་
སོགས་ལ་ཕན་པའི་རྐྱེན་དུ་འགྱུར་བ་སྲིད་པས་དེ་ལྟར་ན་དུག་གི་ཆ་ཤས་སུ་
གྱུར་བའི་སྨན་དང་། བདུད་ཀྱི་ཆ་ཤས་སུ་གྱུར་བའི་ལྷ། འདྲེ་ཡི་ཆ་
ཤས་སུ་གྱུར་བའི་མི། སེམས་ཅན་གྱི་ཆ་ཤས་སུ་གྱུར་བའི་སངས་རྒྱས།
ཟག་བཅས་ཀྱི་ཆ་ཤས་སུ་གྱུར་བའི་ཟག་མེད་སོགས་ཀྱང་ཡོད་དགོས་པར་
འགྱུར་བའི་ཕྱིར་རོ། །
གཞན་ཡང་། ཆུ་ལ་ཡི་དྭགས་ཀྱིས་ལྟ་བའི་ཚེ་ལས་ཀྱི་དབང་གིས་
ཆུ་དེ་ལ་རྣག་མཚན་ཉིད་པ་ཞིག་གསར་དུ་གྲུབ་པ་ཡིན་ན། ལྷས་བྱིན་
གྱིས་སྟོན་པའི་སྐུ་གཟུགས་ལ་ལྟ་བའི་ཚེ་དེའི་ལས་ཀྱི་དབང་གིས་མི་མཛེས་
པའི་གཟུགས་མཚན་ཉིད་པ་ཞིག་སྟོན་པའི་སྐུ་གཟུགས་ལ་གསར་དུ་གྲུབ་པ་
ཡིན་ཞེས་ཟེར་དགོས་ལ། དེ་ལྟར་ན་སྟོན་པའི་སྐུ་གཟུགས་ལ་མི་མཛེས་
པའམ་མཐོང་ན་མི་མཐུན་པ་ཡོད་དགོས་པས། དཀོན་མཆོག་རྗེས་སུ་
དྲན་པའི་མདོ་ལས། དེ་བཞིན་གཤེགས་པ་དེ་ནི་བསོད་ནམས་དག་གི་རྒྱུ་
མཐུན་པ། དགེ་བའི་རྩ་བ་རྣམས་ཆུད་མི་ཟ་བ། བཟོད་པ་དག་གིས་
55



རབ་ཏུ་བརྒྱན་པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་
བཟང་བོ་རྣམས་ཀྱིས་སྤྲས་པ། མཚན་རྣམས་ཀྱི་མེ་ཏོག་རྒྱས་པ། སྤྱོད་
ཡུལ་རན་པར་མཐུན་པ། མཐོང་ན་མི་མཐུན་པ་མེད་པ། དད་པའི་
མོས་པ་རྣམས་ལ་མངོན་པར་དགའ་བ། ཞེས་སོགས་གསུངས་པ་དང་
འགལ་ཞིང་། མ་ཟད་བདུད་ལྷས་བྱིན་གྱིས་སྟོན་པའི་སྐུ་གཟུགས་ཀྱི་ཆ་
ཤས་གཅིག་མི་མཛེས་པར་གྲུབ་པ་དེ་ཉིད་ཇི་བཞིན་དུ་མཐོང་བ་ཡིན་ན།
དེས་སྟོན་པའི་སྐུ་གཟུགས་ལ་སྒྲོ་མ་བཏགས་སྐུར་བ་མ་བཏབ་པ་ཡིན་་་་
དགོས་ཀྱང་དེ་ལྟར་མ་ཡིན་པར་དཔེར་ན་མཁྲིས་ནད་ཅན་གྱིས་དུང་གི་ཁ་
དོག་ལྟར་ཁོ་རང་གི་བློ་མིག་རྣམ་པར་སྨིན་པ་འཐུག་པོས་བསྒྲིབས་ནས་
སྟོན་པའི་སྐུ་མཛེས་ཤིང་ལྟ་བས་ཆོག་མི་ཤེས་པའི་མཚན་བཟང་མཐོང་མ་
ནུས་པར་ཕྱིན་ཅི་ལོག་ཏུ་བཟུང་སྟེ་སྐུར་བ་འདེབས་པའི་ལམ་དམན་པ་ལ་
ཞུགས་པ་ཡིན་པའི་ཕྱིར་རོ། །
གཞན་ཡང་། དེ་ལྟར་ན་ཆུ་ཕོར་བ་གང་ལ་ལྷ་མི་ཡི་དྭགས་གསུམ་
གྱིས་ལྟ་བའི་ཚེ་ཕོར་བ་གང་དེའི་ཆ་ཤས་གཅིག་རྣག་དང་ཆ་ཤས་གཅིག་
བདུད་རྩི་ཕོར་བ་གང་སོགས་སུ་སྣང་བ་ཡིན་ཟེར་དགོས་ལ། དེ་ལྟར་ན་
ཅིས་ཀྱང་རྣག་དང་བདུད་རྩི་སོགས་སུ་སྣང་བའི་དབང་ཤེས་ཚད་ མར་
རིགས་པར་མི་འགྱུར་ཏེ། ཕོར་བ་གང་གི་ཆ་ཤས་ལ་ཕོར་བ་དུ་མ་མེད་
པའི་ཕྱིར་རོ། ། –་
གཞན་ཡང་དགྲ་དང་གཉེན་ཞེས་པ་འདི་ཡང་ཞིབ་ཏུ་བརྟགས་ན་དེ་
བཞིན་འཁྲུལ་སྣང་ཁོ་ན་ལས་གང་ཟག་འདི་ནི་བདག་ཉིད་ཀྱི་དགྲ་ཡིན་པ་
ལས་གཉེན་གཏན་མ་ཡིན་ཞེས་ཁ་ཚོན་གཅོད་ནུས་པ་ཞིག་མེད་པའི་ཕྱིར་
ཏེ༑ གལ་ཏེ་ཡོད་ན་ད་ལྟའི་བདག་ཉིད་ཀྱི་ཕ་གསོད་པའི་ལག་དམར་ལྟ་
བུ་དེ་དེ་ལྟར་ཡིན་དགོས་ཀྱང་དེ་ཡང་མ་ཡིན་ཏེ། བདག་ ཉིད་སྐྱེ་བ་
འདིར་གསར་དུ་གྲུབ་པ་མ་ཡིན་པར་ཐོག་མེད་ནས་བརྒྱུད་དེ་འོངས་པས་
ན་འཕགས་པ་ཀླུས། མ་ཡི་ཐུག་མཐའ་རྒྱ་ཤུག་ཚིག་གུ་ཙམ། །རིལ་བུར་
56



བསྒྲིལ་ཀྱང་ས་ཡིས་ལང་མི་འགྱུར། ། ཞེས་གསུངས་པ་ལྟར་གང་ཟག་དེས་
ཀྱང་མར་བྱས་པ་གྲངས་ཀྱིས་མི་ཆོད་པ་ཡིན་པའི་ཕྱིར་དགྲ་ཁོ་ན་ལས་
གཉེན་མ་ཡིན་པའི་རྒྱུ་མཚན་གཏན་མི་རྙེད་པའི་ཕྱིར་རོ། ། དེས་ན་རང༌
ཅག་གིས་དེ་འདྲའི་གང་ཟག་དེ་བདག་ཉིད་ཀྱི་དགྲ་ཁོ་ན་ཡིན་ཞེས་སྨྲ་བ་
ཡང་བརྟགས་ན་གང་ཟག་འདིས་བདག་ཉིད་ཀྱི་མ་བྱས་པའང་གྲངས་ཀྱིས་
མི་ཆོད་པས་དྲིན་ལན་གཞལ་དུ་མེད་པ་ཡིན་མོད། འོན་ཏེ་དེ་མི་དྲན་
པས་དེ་གང་དུའང་མི་བརྩི་ལ་ཚེ་འདིར་གནོད་པ་བྱས་པ་དྲན་ཡུལ་དུ་ཡོད་
པས་གནོད་བྱེད་ཁོ་ནར་བརྩིའོ་ཟེར་བ་ལྟ་བུ་ལས་གཏན་མེད་པས་དེ་ལྟར་
སྨྲ་བ་དེ་ནི་རྒྱུ་མཚན་ཤེས་པའི་དམ་པ་དག་གིས་བརྟགས་ན་བཞད་གད་
འཆོར་བའི་རྨོངས་པའི་གཏམ་ཁོ་ན་ཡིན་པའི་ཕྱིར་ཏེ། དཔེར་ན་བདག་
གི་མ་འདིས་བདག་ཉིད་ཀྱི་ཕ་བསད་པས་མ་མ་ཡིན་ནོ་ཞེས་བླ་རྡོལ་བ་
བཞིན་ནོ། །དེ་ལྟར་ན་དགྲ་དང་གཉེན་ཞེས་པ་འདིའང་བརྟགས་ན་ཅིར་
ཡང་མ་གྲུབ་པའི་རང་བཞིན་དུ་ཤེས་པར་བྱའོ། ། དེ་བཞིན་དུ་རང་ཅག་
རྣམས་ལ་གྲགས་ཤིང་གྲུབ་པའི་ཤར་དང་ནུབ་གྱེན་དང་ཐུར་ཞེས་པ་འདི་
ཡང་དེ་འདྲ་ཁོ་ནར་ཤེས་པར་བྱ་སྟེ། རང་ཅག་འཛམ་བུ་གླིང་བ་དག་
གིས་ ཤར་དུ་འདོད་པའི་ཕྱོགས་དེ་བྱང་སྒྲ་མི་སྙན་པ་དག་གིས་ནུབ་ཀྱི་
ཕྱོགས་ཁོ་ནར་བརྩི་བའི་ཕྱིར་རོ། ། དེ་ལྟར་ན་རང་ཅག་འཛམ་བུ་གླིང་བ་
རྣམས་ལ་ཤར་གྱི་ཕྱོགས་ཡིན་ན་ཅིས་ཀྱང་ཤར་ཡིན་དགོས་ཞེས་ཨུ་ཚུགས་
བརྒྱབ་ན་མ་གཏོགས་དེ་འདྲའི་ཕྱོགས་དེ་ ཤར་ཁོ་ན་ཡིན་པའི་རྒྱུ་མཚན་
གཏན་མི་རྙེད་པའི་ཕྱིར་རོ། ། དེ་བཞིན་རང༌ཅག་ལ་ སྟེང་དུ་སྣང་བའི་
ཕྱོགས་དེ་ཡང་གླིང་འདིའི་སྟེང་དུ་མགོ་བོ་ཐུར་དུ་བསྟན་པའི་ཚུལ་གྱིས་
ཆགས་པའི་འགྲོ་བ་རྣམས་ཀྱིས་ཐུར་ཁོ་ནར་བརྩི་བའི་ཕྱིར་དེ་ལ་ཡང་རྒྱུ་
མཚན་མཚུངས་སོ། །དེ་ལྟར་དཔྱད་ན་ཉུང་མཐའ་ནས་རང་ཅག་རྣམས་
ཀྱིས་ཉི་མ་ཤར་ནས་འཆར་དེ་ནུབ་ཏུ་ཡིབ། ཆུ་བོ་སྟེང་ནས་འབབ་སྟེ་
འོག་ཏུ་བཞུར་ཟེར་བ་ལྟ་བུ་འདི་ཙམ་ཡང་མ་བརྟགས་འཇིག་རྟེན་པའི་
༤）



ངོར་འཇོག་པ་ལས་བརྟགས་ན་ཁ་ཚོན་གཅོད་ནུས་པ་མེད་ན་གཞན་དག་
ལ་ལྟ་ཅི་ཞིག་སྨོས་སོ། །དེ་ལྟར་ངེས་ན་དུས་འཁོར་དང་མངོན་པ་ནས་རི་
རབ་ཟླུམ་པོ་དང་གྲུ་བཞིར་བཤད་པ་དེ་ཡང་ལས་ཚུལ་གྱི་དབང་གིས་་་
གདུལ་བྱ་སོ་སོ་ལ་དེ་ལྟར་སྣང་བའི་རྐྱེན་གྱིས་སྟོན་པས་ཀྱང་དེ་ལྟར་བཤད་
པ་ཙམ་མ་གཏོགས་དོན་ལ་བརྟགས་ན་རི་རབ་དེ་ཉིད་དབྱིབས་གང་དུ་མ་
གྲུབ་པ་ཡིན་མོད། འོན་ཏེ་རེ་ཞིག་དེ་འདྲའི་གདུལ་བྱ་སོ་སོའི་ངོར་རང་
རང་ལ་ཇི་ལྟར་སྣང་བ་ལྟར་ཐ་སྙད་དུ་ཁས་ལེན་ཆོག་པ་ཙམ་ཡོད་པ་དེས་ན་
གཞན་དག་གིས་དེ་གཉིས་ལས་བཤད་པའི་རི་རབ་དབྱིབས་མི་འདྲ་བ་
གཉིས་གོ་ས་གཅིག་དང་ཐ་དད་གང་ཡིན་སོགས་བརྟགས་པ་ནི་དོན་ཤིན་
ཏུ་ཆུང་བར་སེམས་སོ། །དེའི་ཕྱིར་ན་དངོས་པོ་གཅིག་ཀྱང་མིའི་འགྲོ་བའི་
འཁྲུལ་སྣང་དབང་བཙན་དུ་མ་བྱས་པར་རང་དགར་འདི་ཡིན་ཞེས་ཐག་
གཅོད་ནུས་པ་མེད་ལ་དེ་བཞིན་ཤེས་བྱ་ཀུན་ཀྱང་འགྱུར་བའི་ཕྱིར་འཇིག་
རྟེན་མཐུན་འཇུག་གི་མདོ་ལས། ཇི་སྐད་དུ། འཇིག་རྟེན་ང་དང་ལྷན་
ཅིག་རྩོད་ཀྱི་ང་ནི་འཇིག་རྟེན་དང་མི་རྩོད་དེ་འཇིག་རྟེན་ན་གང་ཡོད་པར་
འདོད་པ་དེ་ནི་ངས་ཀྱང་ཡོད་པར་བཞེད་དོ། །འཇིག་རྟེན་ན་མེད་པར་
འདོད་པ་དེ་ནི་ང་ཡང་མེད་པར་བཞེད་དོ། །ཞེས་གསུངས་པ་ལྟར་བཅོམ་
ལྡན་འདས་ཀྱིས་ཀྱང་ཀུན་རྫོབ་ཀྱི་རྣམ་བཞག་གཏན་ལ་དབབ་ཚུལ་གདུལ་
བྱའི་སྐྱེ་བོའི་མ་བརྟགས་པའི་བློ་ངོར་གང་མཚམ་པ་ཞིག་དང་། དེ་ཡང་
།
གང་ཟག་དེ་རིམ་གྱིས་རྣམ་གྲངས་མིན་པའི་དོན་དམ་ལ་དྲངས་པའི་ཐབས་
ཙམ་ཞིག་མདོ་རྒྱུད་གསུང་རབ་མཐའ་དག་གི་སྐབས་ནས་རྣམ་པར་གཏན་
ལ་དབབ་པ་ཡིན་ལ། རང་ཅག་རྣམས་ཀྱིས་ཀྱང་དེ་ལྟར་ཁས་བླངས་པ་
ཙམ་ལས་དཔྱད་ན་སྟོན་པ་དངོས་སུ་བྱོན་ཡང་གཞན་དུ་བསྒྱུར་མི་བཏུབ།
པའི་ཆོས་འདི་ཁོ་ན་ཡིན་ལ་གཞན་མ་ཡིན་ཞེས་ཁ་ཚོན་གཅོད་བདེ་བོ་ཞིག་
མེད་པས་དེའི་ཕྱིར་ཆོས་རྣམས་ཀྱི་གནས་ལུགས་སྤྲོས་མཐའ་བརྒྱད་བྲལ་གྱི་
སྟོང་བ་ཉིད་འདི་ཁོ་ན་ཡིན་པར་ཡིད་ཆེས་པར་བྱའོ། །དེས་ན་དབུ་མ་རྩ་
58



བ་ལས་གཞན་ལས་ཤེས་མིན་ཞི་བ་དང་། ། སྤྲོས་པ་རྣམས་ཀྱིས་མ་སྤྲོས་
པ ༑ ༑ རྣམ་རྟོག་མེད་དོན་ཐ་དད་མེད། ། དེ་ནི་དེ་ཉིད་མཚན་ཉིད་དོ། །
ཞེས་པ་ལྟར་ཐེག་ཆེན་འཕགས་པའི་མཉམ་བཞག་ཡེ་ཤེས་ལས་བློ་གཞན་
གྱིས་རྟོགས་ཚུལ་རྫོགས་པའི་སྒོ་ནས་ཤེས་པ་མ་ཡིན་པས་རང་བཞིན་ཡོད་
པ་དང་མེད་པ་སོགས་གཟུང་འཛིན་གྱི་སྤྲོས་པའི་དྲ་བ་མཐའ་དག་ལས་
འདས་པའི་སྨྲ་བསམ་བརྗོད་པ་དང་བྲལ་བའི་ཆོས་ཀྱི་དབྱིངས་རིག་སྟོང་
ཟུང་དུ་འཇུག་པའི་གཉུག་སེམས་བདེ་བ་ཆེན་པོའི་ཡེ་ཤེས་དང་དབྱེར་མེད་
པ་འདི་ཉིད་ཁོ་ན་དུས་གསུམ་རྒྱལ་བ་ཀུན་གྱི་དགོངས་པ། མདོ་རྒྱུད་
གསུང་རབ་མཐའ་དག་གི་བབས་སོ། ཐལ་འགྱུར་དབུ་མའི་གཞུང་གི་
ཉིང་ཁུ། ཟབ་རྒྱས་ཆོས་ཀྱི་གནས་ཚུལ་མཐར་ཐུག་པ་ཡིན་ཞེས་གངས་
ཅན་རྒྱལ་བསྟན་འདྲེན་པའི་ཤིང་རྟ་མཁན་སློབ་ཆོས་གསུམ། གྲུབ་པའི་
འཁོར་བསྒྱུར་རྗེ་འབངས་ཉེར་ལྔ། སྔགས་པའི་རྒྱལ་བོ་སོ་ཟུར་གནུབས་
གསུམ། བསྟན་པའི་བདག་པོ་ཀུན་མཁྱེན་སྔ་ཕྱི་སོགས་སྔ་འགྱུར་མཁས་
དབང་ཡོངས་ཀྱིས་མགྲིན་གཅིག་ཏུ་སྨྲ་བར་མ་ཟད། དཔལ་ལྡན་ས་སྐྱ་བ་
དང༌། བཀའ་བརྒྱུད་པ་སོགས་ཀྱི་མཁས་གྲུབ་གནམ་གྱིས་ས་བཀབ་པ་ལྟ་
བུ་གྲངས་ལས་འདས་པ་དག་གིས་ཀྱང་དགོངས་པ་གཅིག་དང་དབྱངས་
གཅིག་པའི་ཚུལ་གྱིས་སྨྲའོ་ཞེས་ཁོ་བོས་ཀྱང་འཇིགས་པ་མེད་པར་ཁྱུ་མཆོག་
རླབས་པོ་ཆེའི་གནས་སུ་དམ་བཅའོ། །
:|དེས་ན་རྩོད་བཟློག་ལས། གལ་ཏེ་རང་བཞིན་མེད་ཉིད་ཀྱིས། །
ཇི་སྟེ་རང་བཞིན་མེད་ལ་བཟློག། རང་བཞིན་མེད་པ་ཉིད་ལོག་ན། །
རང་བཞིན་ཉིད་དུ་རབ་གྲུབ་འགྱུར། ། ཞེས་དང༌། དེའི་རང་འགྲེལ་
ལས། ཇི་ལྟར་སྒྲ་མ་འབྱིན་ཅེས་བྱ་བ་ལྟ་བུ། སྒྲས་བཟློག་པར་བྱེད་པ་
དེ་བཞིན་དུ། གལ་ཏེ་ཚིག་རང་བཞིན་མེད་པ་ཉིད་ཀྱི་དངོས་པོ་རང་
བཞིན་མེད་པ་རྣམས་ལ་ཟློག་པར་བྱེད་ན་ནི་དེས་ན་དཔེ་འདི་འཐད་པར་
འགྱུར་བ་ཞིག་ན། འདིར་ནི་ཚིག་རང་བཞིན་མེད་པ་ཉིད་ཀྱི་དངོས་པོ་
59



རྣམས་ཀྱི་རང་བཞིན་འགོག་པར་བྱེད་དོ། ། གལ་ཏེ་ཚིག་རང་བཞིན་མེད་
པ་ཉིད་ཀྱིས་དངོས་པོ་རྣམས་ཀྱི་རང་བཞིན་མེད་པ་ཉིད་འགོག་པར་བྱེད་
ན་ནི་རང་བཞིན་མེད་པ་ཉིད་བཀག་པའི་ཕྱིར། དངོས་པོ་རྣམས་རང་
བཞིན་དང་བཅས་པར་འགྱུར་ལ། རང་བཞིན་དང་བཅས་པའི་ཕྱིར་
སྟོང་པ་མ་ཡིན་པར་འགྱུར་རོ། ། ཁོ་བོ་ཅག་ནི་དངོས་པོ་རྣམས་སྟོང་བ་ཉིད།
སྨྲ་ཡི། སྟོང་པ་ཉིད་མ་ཡིན་པར་ནི་སྨྲ་བ་མ་ཡིན་པས་དཔེ་མ་ཡིན་ནོ། །
ཞེས་སོགས་ཀྱི་དོན་ཡང་རང་བཞིན་མེད་པ་ཙམ་བསྟན་ཡུལ་གྱི་དངོས་ཞེན་
ཅན་གྱི་ལས་དང་བོ་བའི་གདུལ་བྱ་ལ་དགོངས་པར་ངེས་སོ། །
དེ་བཞིན་དུ་རྗེ་བཙུན་བདག་ཉིད་ཆེན་པོའི་དགོངས་པའང་འདི་
ཉིད་ཁོ་ན་ཡིན་གྱི་གཞན་དུ་ཁོང་གི་ལེགས་བཤད་འགའ་ཞིག་གི་ཚིག་ཟིན་
དང་དགེ་ཕྱོགས་ཀྱི་མཁས་དབང་ཕལ་མོ་ཆེས་བཤད་པ་ལྟར་ཆོས་རྣམས་
རང་གི་ངོ་བོས་མི་སྟོང་ཞིང་དགག་བྱ་བདེན་གྲུབ་སོགས་ཀྱིས་སྟོང་བའི་
སྟོང་བ་ཉི་ཚེ་བ་ཙམ་ནི་མ་ཡིན་ཏེ། དེ་གང་གི་ཕྱིར་ཞེ་ན་ཁོང་གི་གསུང་
རབ་རྒྱ་མཚོ་ལྟ་བུའི་ཉིང་ཁུ་ རྗེ་བཙུན་འཇམ་པའི་དབྱངས་ཀྱི་ལམ་གྱི་་་
གནད་རྗེ་རེ་འདའ་བ་ལ་ཤོག་དྲིལ་དུ་ཕུལ་ བ་ལས། མདོར་བསྡུ་ན་
བདག་ལ་ཐལ་འགྱུར་བའི་ལྟ་བ་ཁས་ལེན་ཐམས་ཅད་དང་བྲལ་བ་དེ་ཡོད་
པར་བསྒོམས་ནའང་ཞེས་དཔལ་ལྡན་ཐལ་འགྱུར་བའི་ལྟ་བ་མཐར་ཐུག་པ་
དེ་དག་གིས་བཤད་པ་ལྟར་ཡོད་མཐའ་བཀག་པའི་སྟོང་བ་ཙམ་མ་ཡིན་
པར་ཡོད་མིན་ཡིན་མིན་གྱི་མཐའ་གང་དུའང་མ་གྲུབ་པའི་ཆོས་ཉིད་ཁས་
ལེན་ཀུན་བྲལ་དུ་བསྟན་པ་དང༌། དེ་བཞིན་དུ་ཡང་དེ་ལས། ཅི་ཡང་
ཡིད་ལ་མི་བྱེད་པ་བསྒོམས་པ་གནས་ལུགས་བསྒོམས་པར་གསུངས་ཤིང་།
དེའི་བསྔགས་པ་དཔག་མེད་གསུངས་པ་ནི། སྒྲ་རྟོག་ཙམ་མིན་པར་།
འཛིན་པ་མཐའ་དག་ནས་རྣམ་གྲངས་མིན་པའི་དོན་དམ་དང་བློ་གཉིས་
དབྱེར་མེད་ དུ་ གསུངས་ པ་ འཕགས་ པའི་ མཉམ་ བཞག་ ལ་ དགོངས་ལ།
སོ་སྐྱེ་ལ་རྣམ་གྲངས་མིན་པའི་དོན་དམ་དུ་བློ་དོན་མཐུན་པ་གཏན་ནས་



མེད་པའི་ཕྱིར་དང༌། སོ་སྐྱེ་ལ་གནས་ལུགས་ལྐོག་ཏུ་གྱུར་བའི་སྒྲ་རྟོག་
བཀག་པའི་སྒོམ་གྱིས་དེ་ཡུལ་དུ་མི་ནུས་པའི་ཕྱིར་དང༌། རྟོག་མེད་ཀྱིས་
གནས་ལུགས་ཡུལ་དུ་བྱས་ན་མངོན་གྱུར་དུ་ཐལ་བའི་ཕྱིར་རོ། ། དེས་ན་
རྣམ་གྲངས་མིན་པ་ལ་སོ་སྐྱེས་མི་ནུས་པས་དེ་འཕགས་པ་ལ་ཡིན་ལ། དེ་
ལ་འཇུག་པའི་ཐབས་སུ་རྟེན་འབྲེལ་རང་བཞིན་མེད་པ་སོགས་རྣམ་གྲངས་
པའི་དོན་དམ་གནས་ལུགས་སུ་ཞེན་ནས་དཔྱད་སྒོམ་གྱིས་ཞུགས་པས་རྣམ་
གྲངས་མིན་པ་ཐོབ་པར་འགྱུར་གསུངས་ཞེས་སོགས་ཀྱིས་རྣམ་གྲངས་དང་
རྣམ་གྲངས་མིན་པའི་དོན་དམ་གྱི་ཁྱད་པར་དང༌། །
གཞན་ཡང་རང་བཞིན་མེད་པ་ཙམ་ལ་རྣམ་གྲངས་པའི་དོན་དམ་དུ་
བྱས་ནས་དེ་ལས་དང་པོ་བ་དག་གིས་བསྒོམས་པས་རིམ་གྱིས་རྣམ་གྲངས་
མིན་པའི་དོན་དམ་ལ་འཇུག་དགོས་པའི་ཚུལ་དང༌། འོན་ཀྱང་དེ་འདྲའི་
རྣམ་གྲངས་པའི་སྟོང་བ་ཙམ་དེ་དབུ་མའི་ལྟ་བ་མཐར་ཐུག་པ་མ་ཡིན་པ་
སོགས་མདོར་ན་བོད་སྔ་མ་དག་གིས་བཤད་ཚུལ་ལས་གཞན་དུ་དྲངས་སུ་
མི་བཏུབ་པ་ལྟ་བུར་གསུངས་འདུག་པས། དེས་ན་བློ་དང་ལྡན་པ་སུ་
ཞིག་གིས་རྣམ་གྲངས་པའི་སྟོང་བ་ཉི་ཚེ་བ་ཙམ་རྗེའི་དགོངས་པ་མཐར་
ཐུག་ཏུ་སྨྲ་བའི་ཕྱོགས་རེའི་མིག་ཅན་དག་གི་བྱིས་པ་འཁྲུད་པའི་གཏམ་ལ་
ཅིའི་ཕྱིར་རྣ་བའི་བུ་ག་གཏོད་དེ་གཏོད་མི་རིགས་སོ། ། | ད།
ཡང་དེ་ལས། དེའི་ཕྱིར་ ཐལ་འགྱུར་བའི་འཕགས་པ་ཆེན་པོ་་་་
རྣམས་ལ་མཉམ་བཞག་ན་ཁས་ལེན་ཐམས་ཅད་ཞིག་པས་མཉམ་བཞག་
དང་ཁྱད་མེད། དེ་དག་གི་རྗེས་ཐོབ་ན་རྟེན་འབྲེལ་གཟུགས་བརྙན་ལྟ་བུ།
རྣམ་གྲངས་པའི་དོན་དམ་བདེན་པ་དགག་ཏུ་མེད་པ་འཆར་བས། སོ་སྐྱེ་
ཐལ་འགྱུར་བས་ཀྱང་རང་བཞིན་མེད་པའི་རྟེན་འབྲེལ་གཟུགས་བརྙན་ལྟ་
བུ་ངེས་པར་གནས་ལུགས་ལའང་འདོད་དགོས། དེ་ཁས་བླངས་ཀྱང་རེ།
ཞིག་ལ་སྐྱོན་དུ་མི་འགྱུར། དེ་དགག་ཏུའང་མི་ནུས་པས་ཁས་བླངས་གཞན་
ཁས་ལེན་པ་ལ་ནི་ཕྱི་རྒོལ་གྱི་བསམ་པ་ལ་བརྟགས་ནས་དེས་ཁས་བླངས་



པའི་རིགས་པ་དང་རྗེས་སུ་མཐུན་པར་ཁས་བླངས་ནས་ཁོའི་འདོད་པ་སུན་
དབྱུང་དགོས་པ་དེ་ལ་ནི་རྒྱང་འཕེན་ཡན་ཆད་ཀྱི་གྲུབ་མཐའ་ལ་ཁས་འདི་
ལེན་པ་དང་འདི་མི་ལེན་པ་མེད། དེའང་ཁོ་གང་འདོད་པའི་ལོག་ཕྱོགས་
ཏེ་ ཁས་བླངས་མགོ་མཚུངས་ སོགས་བྱས་པས་ མཐར་ཁོའི་འདོད་པ་ལ་་
གནོད་བྱེད་མཐོང་བ་དང༌། རང་ལུགས་བཞག་པ་དེ་ཡང་དེ་དང་འདྲའོ།
ཞེས་བསྟན་ལ་རང་གི་དགོས་པའི་དབང་གིས་ཁས་བླང་བར་བསྟན་པས་
གཉིས་ཀ་མཉམ་པོར་འགྲོ། དེ་ཡང་གཞན་ངོར་ཁས་བླངས་པ་ཙམ་ཡིན་
གྱི་ངེས་པར་ཁས་བླང་ཟེར་མི་བཏུབ་ཞེས་སོགས་ཀྱིས་གཞི་ལམ་འབྲས་བུའི་
ཐ་སྙད་ཀྱི་རྣམ་བཞག་ཀུན་ཐལ་འགྱུར་བས་གཞན་ངོར་ཁས་བླངས་པ་ཙམ་
ཡིན་གྱི་དེ་དག་ངེས་པར་རང་ལུགས་སུ་བྱས་ནས་ཁས་ལེན་པ་མིན་པར་
བཤད་པ་སོགས་མདོར་ན་གཞུང་ཧྲིལ་བོ་དེས་སྔ་རབས་པའི་མཁས་དབང་
དེ་དག་གི་དགོངས་པ་རྨ་མེད་པ་ཉིད་དེ་དང་དབྱངས་གཅིག་པའི་ཚུལ་
གྱིས་གསུངས་འདུག་གོ །
དེས་ན་བདག་ ཉིད་ཆེན་པོ་གང་གི་གསུང་རབ་ལ་རིས་སུ་གཅོད་
པའི་གཏམ་གྱིས་རྩ་བ་བོར་ནས་ཡལ་ག་འཛིན་པ་དག་གིས་རྗེ་བཙུན་་་་
འཇམ་པའི་དབྱངས་ཀྱིས་བདག་ཉིད་ཆེན་པོ་ལ་གནང་བའི་ལྟ་བ་དེ་ལྟ་བ་
ཡང་དག་པ་མ་ཡིན། ཞེས་དང༌། དེ་བཞིན་དུ་བདག་ཉིད་ཆེན་པོས་
ཀྱང་རང་གི་ཐུན་མིན་གྱི་བླ་མ་རྗེ་བཙུན་རེ་འདའ་བ་ལ་ཞུས་པའི་སྒོམ་དེ་
སྒོམ་ཡང་དག་པ་མ་ཡིན་ཞེས་སྨྲས་པ་ཙམ་ལ་སྐུར་འདེབས་ཀྱི་ཉེས་པ་སས་
མི་ཐེག་པའི་གཡང་སར་མིག་བཙུམས་ནས་འཇུག་པའམ། བ ག་
ཡང་ན་གཞུང་དེའི་མཛད་བྱང་དུ་རྗེ་རིན་པོ་ཆེ་ཙོང་ཁ་བ་བློ་བཟང་
གྲགས་ པ་ ལ་ རྗེ་ བཙུན་ འཇམ་ པའི་ དབྱངས་ ཀྱིས་ གདམས་ པ་ ལས།
འགག་བསྡུས་ཐོར་བུ་བ་མདོར་བསྡུས་ནས་ཉིད་ཀྱི་བླ་མ་ཁྱད་པར་བཀའ་
དྲིན་ཆེ་བ་རེ་འདའ་བ་ལ་ཤོག་དྲིལ་དུ་ཕུལ་བའོ། །ཞེས་པ་བསུབས་ནས་དེ་
འདྲའི་གཞུང་དེ་ཟབ་མོ་དབུ་མའི་ལྟ་བ་ཡང་དག་པ་མ་རྙེད་པའི་སྐལ་བ་



དམན་པ་ཅན་བོད་སྔ་རབས་པ་འགའ་ཞིག་གིས་མུན་སྦྲུལ་དུ་བརྩམས་པའོ་
ཞེས་འཛེམ་མེད་དུ་སྙོན་བཏང་ན་མ་གཏོགས་གཞན་དུ་ན་ཇི་ལྟར་སྨྲ་བའི་
སྐབས་ཡོད་ལེགས་པར་སོམས་ཤིག། །
དེས་ན་རྗེ་བཙུན་བདག་ཉིད་ཆེན་པོའི་སྔར་རྩོམ་ཀྱི་གསུང་རབ་དག་
གི་སྐབས་སུ་དབུ་མའི་ལྟ་བ་མཐར་ཐུག་སྤྲོས་བྲལ་དུ་བཤད་པ་ལ་དེ་ཁོང་
གིས་དཔྱད་པ་མ་རྫོགས་པའི་གཏམ་ཡིན་ནོ་ཞེས་རྟོག་གེ་བ་འགའ་ཞིག་
གིས་རྗེ་བཙུན་འཇམ་པའི་དབྱངས་ལའང་དག་ མི་ སྟེར་བའི་གཏམ་་་་་་
མཁྲེགས་པོ་མང་དུ་སྨྲ་འདུག་སྟེ། དེའང་ཞིབ་དུ་དཔྱད་ན་སྔར་རྩོམ་དེ་
དག་ཁོང་གིས་དཔྱད་པ་མ་རྫོགས་པའི་གཏམ་ཡིན་ནམ། ཡང་ན་ཕྱིས་ཀྱི་
མངོན་ཞེན་ཅན་གྱི་གདུལ་བྱ་མང་ཞིག་ལ་སྔར་རྩོམ་ཀྱི་སྐབས་སུ་བཤད་པ་
ལྟར་གྱི་རྣམ་གྲངས་མིན་པའི་དོན་དམ་སྤྲོས་བྲལ་བསྟན་པས་དོན་དུ་མི་
འགྱུར་བ་ལ་དགོངས་ནས་ཕྱི་རྩོམ་དག་གི་སྐབས་སུ་དེ་དག་གི་བློ་ཡུལ་དུ་
འཆར་བདེ་ཞིང་དེ་ལྟར་བསྟན་ནས་རིམ་གྱིས་དབུ་མའི་ལྟ་བ་མཐར་ཐུག་
པ་ལ་འབྲིད་པའི་ཐབས་རྣམ་གྲངས་པ་ཙམ་ཞིག་གཙོ་བོར་བསྟན་པ་གང་
ཡིན་ཆ་མི་འཚལ་བའི་ཕྱིར་འདི་ནི་བདེན་གྱི་གཞན་ནི་གཏི་མུག་གོ་ཞེས་
ཚམ་ཚོམ་དུ་ཁ་ཚོན་གཅོད་པ་མི་སྔ་བ་ཤིན་ཏུ་གལ་ཆེའོ། ། ། །
ཐུབ་བསྟན་ཆོས་སྣང་འཁྱིལ་བ།
63



བཙ9ཛངེསསྤྲོད་བྱེད།
སྤྲུལ་བློ་བཟང་ནོར་བུ།
ཞར་བྱུང་དུ་དབུ་མ་ངེས་ཤེས་སྒྲོན་མེ་ལས། ། ཀ་བ་ཀ་ནས་དག་པ་
ཡི༑ ༑ ཤུལ་ན་མི་སྟོང་ཅུང་ཟད་མེད། ། ཀ་བ་མེད་ཅེས་མ་བཀག་ན། ། ཀ་
བ་མིན་ཞེས་ཅི་ཞིག་ཡིན། ། ཀ་བ་ཁེག་པའི་སྟོང་བ་དང༌། ། ཤུལ་ན་ལུས་
པའི་སྣང་བ་གཉིས། ། སྟོང་དང་མི་སྟོང་ཟུང་འཇུག་ཏུ། ། མི་རུང་སྲད་བུ་
སྒྲིམ་པ་བཞིན། ། ཀ་བ་ཀ་བས་མི་སྟོང་དང༌། ཆོས་ཉིད་ཀ་བས་སྟོང་ངོ་
ཞེས། ། སྟོང་གཞི་བཞག་ནས་གཞན་སྟོང་བ། ། ཚིག་དང་དོན་གྱི་གཞན་
སྟོང་གཉིས། ། ཨེ་མ་དེས་དེ་ མ་ སྟོང་ན། ། སྟོང་གཞི་མི་ སྟོང་ ལྷག་མར་
ལུས། ། གཟུགས་ནི་གཟུགས་ཀྱིས་ སྟོང་ངོ་ཞེས། ། ལུང་དོན་རིགས་པར་
བཅས་ལས་འགལ། ། ཀ་བ་ཀ་བའི་བདེན་གྲུབ་གཉིས། ། གཅིག་ནི་གཅིག་
ཁེག་གཅིག་ཀྱང་ཁེག ། གཞན་ན་ཀ་བ་མ་ཡིན་པའི། །བདེན་གྲུབ་ཁེག་
ཀྱང་ཀ་བ་ནི། །གང་གིས་མི་སྟོང་དཔྱད་བཟོད་འགྱུར། །བདེན་གྲུབ་ཡོད་
མ་མྱོང་བའི་ཕྱིར། །གཅིག་དང་ཐ་དད་མི་དགོས་ན། ། བདེན་གྲུབ་མེད་
ཀྱང་སོ་སྐྱེའི་ངོར། །བུམ་པ་བདེན་པར་འཛིན་པའི་ཕྱིར། ། མི་སྟོང་བུམ་
པའི་ཕ་རོལ་ན། །བདེན་པར་གྲུབ་རྒྱུ་སུ་ཞིག་ཡིན། །དགག་བྱའི་སྣང་ཚུལ་
ངེས་ སོ་ལོ། ། ཞེས་ སོགས་ཀྱི་མཐའ་ཅུང་ཟད་དཔྱད་ན། ཀ་བ་དོན་་་་
དཔྱོད་ཚད་མའི་དགག་བྱ་ཡིན་པར་ཐལ། ཀ་བ་ ཀ་བས་ སྟོང་བ་ཡིན་
པའི་ཕྱིར། འདོད་ན། གཞི་གྲུབ་ན་དོན་དཔྱོད་ཚད་མའི་དགག་བྱ་
ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཆོས་ཉིད་
64



དང་དེའི་ཡུལ་ཅན་གཉིས་པོ་རེ་རེ་ནས་ཆོས་ཅན། དོན་དཔྱོད་ཚད་མའི་
དགག་ བྱ་ ཡིན་ པར་ ཐལ། འདོད་ པའི་ ཕྱིར། འདོད་ མི་ ནུས་ ཏེ།
གཞུང་སྤྱིའི་དཀའ་འགྲེལ་རིན་པོ་ཆེའི་ཟ་མ་ཏོག་ལས། མུ་བཞི་ནི་དོན་
དཔྱོད་ཀྱི་རིགས་པའི་དགག་བྱ་ཡིན་ལ་ལམ་གྱི་དགག་བྱ་མིན་པ་མེད་དེ་ལྟ་
སྒོམ་ཀུན་གྱིས་སོ། །ཐ་སྙད་དཔྱོད་པས་ཡོད་པ་ཁེགས་པ་རི་བོང་རྭ་ལྟ་བུ་
རིགས་པའི་དགག་བྱ་ཡིན་ཡང་ལམ་གྱི་མིན་ནོ། །ལམ་གྱི་དགག་བྱ་བདག་
འཛིན་གཉིས་དང་དེ་ལས་བྱུང་བ་རྣམས་དང༌། གཉིས་ཀའི་དགག་བྱ་
བདག་གཉིས་ལྟ་བུ། གཉིས་ཀའི་དགག་བྱ་མིན་པ་གནས་ལུགས་ཆོས་
ཉིད་དམ་བདག་མེད་རྟོགས་མཁྱེན་ལྟ་བུའོ། ། བདེན་གཉིས་དཔྱོད་པའི་
རིགས་པའི་དགག་བྱ་མིན་ལ་ལམ་གྱི་དགག་བྱ་འབའ་ཞིག་ཡིན་པ་མེད་དེ།
རིགས་པས་མ་ཁེགས་པ་ལམ་གྱིས་ཁེགས་ན་དངོས་པོ་ལ་སྐུར་འདེབས་ཀྱི་
ལམ་དུ་འགྱུར་རོ་ཞེས་གསུངས་པའི་ཕྱིར། དེ་ཡང་འདོད་ན། ཆོས་
ཉིད་ཆོས་ ཅན། ཁྱོད་དོན་དཔྱོད་ ཚད་མའི་དགག་བྱ་ཡིན་པར་ ཐལ།
བརྟག་པ་མཐའ་བཟུང་གི་དབང་དུ་ན་ཁྱོད་དང་ཁྱོད་དོན་དམ་པར་གྲུབ་
པ་གཉིས་གཅིག་ཡིན་པའི་ཕྱིར། ཁྱབ་པ་ངེས་སྒྲོན་ལས། ། གཅིག་ན་
གཅིག་ཁེགས་ གཅིག་ ཀྱང་ ཁེག ། ཅེས་ པས་ གྲུབ་ ལ། མ་གྲུབ་ན།
དེར་ཐལ། ཆོས་ཉིད་བདེན་པར་འཛིན་པ་ཡོད་པའི་ཕྱིར། ཡང་ཁྱབ་
པ ༑ ངེས་སྒྲོན་ལས། བདེན་གྲུབ་ཡོད་མ་མྱོང་བའི་ཕྱིར། ། གཅིག་
དང་ཐ་དད་མི་དགོས་ན། ། བདེན་གྲུབ་མེད་ཀྱང་སོ་སྐྱེའི་ངོར། ། བུམ་པ་
བདེན་པར་འཛིན་པའི་ཕྱིར། །ཞེས་པས་གྲུབ་ལ། གཏན་ཚིགས་མ་གྲུབ་
ན། དེར་ཐལ། སྟོང་བ་ཉིད་སྟོང་བ་ཉིད་དུ་གཏན་ལ་དབབ་པ་ཡོད་པའི་
ཕྱིར། དེར་ཐལ། འཇུག་པ་ལས། ཆོས་རྣམས་རང་བཞིན་མེད་པ་
ཉིད། ། མཁས་པས་སྟོང་བ་ཉིད་ཅེས་སྙད། ། སྟོང་ཉིད་དེ་ཡང་སྟོང་ཉིད་
ཀྱིས། ། ངོ་བོ་སྟོང་བར་འདོད་པ་ཡིན། ། སྟོང་ཉིད་ཅེས་བྱའི་སྟོང་ ཉིད་
གང༌། ། སྟོང་ཉིད་སྟོང་ཉིད་དུ་འདོད་དེ། ། སྟོང་ཉིད་དངོས་པོའི་བློ་ཅན་



གྱི༑ ༑ འཛིན་ པ་ ཟློག་ཕྱིར་གསུངས་ པ་ ཡིན། ། ཞེས་ གསུངས་ པའི་ཕྱིར།
དེ་ལྟར་ན་གཞི་གྲུབ་ན་དོན་དཔྱོད་ཚད་མའི་དགག་བྱ་ཡིན་པས་ཁྱབ་མིན་
དང་ཁྱབ་ན་ཆོས་ཉིད་དང་དེའི་ཡུལ་ཅན་གཉིས་དེ་མ་ཡིན་པའི་རྒྱུ་མཚན་
དང་། །
གཞན་ཡང་ཟླ་བས་མཛད་པའི་ཕུང་ལྔའི་རབ་བྱེད་ལས། དེ་ལྟ་
བས་ན་ཀུན་དགའ་བོ་གང་ན་གང་མེད་པ་དེ་ནི་དེས་སྟོང་བ་ཉིད་ཡིན་ལ།
ལྷག་མ་གང་ཡིན་པ་དེ་ནི་ཡོད་པ་ཉིད་དོ་ཞེས་ཤེས་པ་ནི་ཡང་དག་པ་ཇི་ལྟ་
བ་བཞིན་དུ་ཤེས་པའོ། ཞེས་དེ་སྐད་བརྗོད་པ་ནི་ཕྱིན་ཅི་མ་ལོག་པར་
སྟོང་བ་ཉིད་རྟོགས་པའོ་ཞེས་བྱ་བ་དང༌། དེ་བཞིན་དུ་དགེ་སྦྱོང་དང་
བྲམ་ཟེ་ཁ་ཅིག་གང་སྟོང་བ་དེ་ཡང་མི་འདོད་ལ། གང་གིས་སྟོང་བ་དེ་
ཡང་མི་འདོད་པ་དེ་ལྟ་བུའི་རྣམ་པ་ནི་སྟོང་བ་ཉིད་ཉེས་པར་བཟུང་བ་ཡིན་
ནོ ༑ ༑ དེ་ཅིའི་ཕྱིར་ཞེ་ན། གང་གིས་སྟོང་བ་དེ་ནི་མེད་པ་ཉིད་ཡིན་ལ་
གང་ སྟོང་བ་དེ་ནི་ཡོད་པ་ཉིད་ཡིན་པས་སྟོང་བ་ཉིད་ཅེས་རིགས་སོ། །
ཐམས་ཅད་མེད་ན་གང་གང་གིས་སྟོང་བར་འགྱུར། དེ་ཉིད་དེས་སྟོང་
བར་ནི་རིགས་པ་མ་ཡིན་ནོ། ། དེ་ལྟ་བས་ན་ཉེས་པར་བཟུང་བར་འགྱུར་
རོ༑ ༑ ཇི་ལྟར་ན་སྟོང་བ་ཉིད་ལེགས་པར་བཟུང་བ་ཡིན་ཞེ་ན། གང་ན་
གང་མེད་པ་དེ་ནི་དེས་སྟོང་བ་ཉིད་དེ་ཞེས་ཡང་དག་པར་མཐོང་ལ་ལྷག་མ་
ནི་ཡོད་པ་ཉིད་དོ་ཞེས་ཡང་དག་པ་ཇི་ལྟ་བ་བཞིན་དུ་རྟོགས་པའོ། །ཞེས་
དེ་ལྟར་བརྗོད་པ་ནི་སྟོང་བ་ཉིད་ཡང་དག་པ་ཇི་ལྟ་བ་བཞིན་རྟོགས་པའོ་
ཞེས་གསུངས། ཞེས་སོགས་ཀྱི་ལུང་གིས་གང་གིས་སྟོང་བ་དེ་འགོག་པར་
མ་ཟད་གང་སྟོང་བ་དེ་ཡང་བཀག་ན་སྟོང་བ་ཉིད་ཀྱི་དོན་ཉེས་པར་བཟུང༌
བ་ཡིན་པ་ལྟ་བུར་གསུངས་འདུག་པས་ལུང་དེ་དག་གི་དོན་ཡང་ཇི་ལྟར་
ཡིན་ཁྲོལ་བར་ཞུ་ཞིང༌། །
གཞན་ཡང་ཟླ་བའི་ཞབས་ཀྱི་བཞི་བརྒྱ་བའི་འགྲེལ་ཆེན་ལས། དེ་
ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་
66



པའི་ངོ་བོ་རང་བཞིན་ཏེ། དེ་མེད་པ་ནི། བདག་མེད་པའོ། དེ་ནི་
ཆོས་དང་གང་ཟག་གིས་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་
མེད་པ་དང༌། གང་ཟག་གི་བདག་མེད་པ་ཞེས་བྱ་བའོ། །དེ་ལ་གང་ཟག་
ཅེས་བྱ་བ་ནི། གང་ཕུང་བོ་ལྔ་ལ་བརྟེན་ནས་བཏགས་པ་སྟེ། དེ་ནི་
ཕུང་བོ་དག་ལ་རྣམ་པ་ལྔས་བཙལ་བ་ནི་མི་སྲིད་དོ། །ཆོས་ནི་ཕུང་བོ་དང་
ཁམས་དང་སྐྱེ་མཆེད་ཅེས་བྱ་བའི་དངོས་པོ་རྣམས་སོ། །དེའི་ཕྱིར་ཆོས་དེ་
རྣམས་དང༌། གང་ཟག་ལ་བདག་ཉིད་ཇི་ལྟ་བུའི་རྒྱུ་དང་རྐྱེན་ལ་རག་
ལས་ཏེ། སྐྱེ་བའི་ཕྱིར་དང་བརྟེན་ནས་བཏགས་པའི་ཕྱིར་བདག་གི་རང་
གི་ངོ་བོ་རང་ལ་རག་ལས་ཤིང༌། གཞན་ལ་རག་མ་ལས་པར་ཡོད་པ་མ་
ཡིན་པས་གང་ཟག་དང་ཆོས་རྣམས་རང་བཞིན་མེད་པར་རྣམ་པར་བཞག་
གོ༑ ཞེས་སོགས་ཀྱིས་གང་ཟག་དང་གང་ཟག་གི་བདག་དང༌། ཆོས་
དང་ཆོས་ཀྱི་བདག་སོགས་ཀྱི་ཁྱད་པར་ཕྱེས་ནས། གང་ཟག་ ཙམ་ ཏུ་
འཛིན་པ་གང་ཟག་གི་བདག་འཛིན་མིན་པར་གསུངས་འདུག་པས། དེ་
ལྟར་ན་གང་ཟག་གི་བདག་བཀག་པས་གང་ཟག་འགོག་དགོས་པའི་ཚུལ་
དང་། ཕུང་བོའི་ཆོས་ཀྱི་བདག་བཀག་པས་ཕུང་བོ་བཀག་དགོས་པའི་
ཚུལ་སོགས་གང་ཡིན་ཆ་མ་འཚལ་བས་ཆོས་རྣམས་ཀྱི་རང་བཞིན་སྤྲོས་བྲལ་
ཏུ་འདོད་པ་དག་གིས་ལེགས་པར་གསུངས་པར་ཞུ་ཞུ། །
གཞན་ཡང་གོང་སྨོས་ཀྱི་ཚིག་དེ་དག་གི་སྐབས་སུ་དོན་དཔྱོད་ཀྱིས་
ཆོས་ཅན་ཀ་བ་སོགས་མ་བཀག་པར་དེ་བདེན་གྲུབ་ཁོ་ན་འགོག་ན། དེ་
འདྲའི་སྟོང་བ་དེས་དངོས་ཞེན་གང་ཡང་ལྡོག་མི་ནུས་ཤིང་སྟོང་བ་ཉིད་ཀྱི་
གོ་ཡང་མི་ཆོད་པ་ལྟ་བུར་གསུངས་འདུག དེ་ལྟར་ན་དབུ་མ་རྒྱན་འགྲེལ་
འཇམ་དབྱངས་བླ་མ་དགྱེས་པའི་ཞལ་ལུང་དུ་གསུངས་པ་ལྟར་རང་རྒྱུད་
པའི་ སྟོང་བ་རྣམ་གྲངས་པ་ཙམ་ལ་གནས་ན་ཆོས་ ཅན་མཐུན་སྣང་གི་་་
དངོས་པོ་གཏན་འགོག་མི་ནུས་པས་དེ་འདྲའི་སྟོང་བ་ཉིད་བསྒོམས་པས་
དངོས་ཞེན་གཅིག་ཀྱང་ལྡོག་པ་མེད་ ཅེས་ འཆད་དགོས་ པར་འགྱུར་ལ།
67



དེ་ལྟར་ན་རང་རྒྱུད་པའི་ལུགས་ཀྱི་ཆོས་ཀྱི་བདག་མེད་བསྒོམས་པས་ཆོས་
ཀྱི་བདག་འཛིན་སྤོང་མི་ནུས་པར་འགྱུར་རོ། །དེ་ཡང་ཡིན་ན་དེའི་ལུགས་
ཀྱི་གང་ཟག་གི་བདག་མེད་གོམས་པས་ཀྱང་བདག་འཛིན་སྤོང་མི་ནུས་པར་
འགྱུར་བས་དབུ་མ་རང་རྒྱུད་པའི་གཞུང་ལ་ཐར་བ་མེད་ཅེས་སྨྲ་དགོས་
པར་འགྱུར་ལ། དེ་ལྟར་ན་ཐལ་འགྱུར་བ་མ་གཏོགས་གྲུབ་མཐའ་གཞན་
མཐའ་དག་ལ་ཐར་བ་གཏན་མེད་ཅེས་སྐུར་བ་རང་ལུགས་ལའང་འདེབས་
དགོས་པར་འགྱུར་རོ། ། དེས་ན་བདེན་གྲུབ་མེད་པ་ཙམ་བསྟན་པས་་་་
དངོས་ཞེན་ཅན་གྱི་གདུལ་བྱ་དང་བོའི་ངོར་ཡང་དོན་དུ་མི་འགྱུར་བའི་
ཚུལ་དང༌། རང་ལུགས་ལ་གང་ཟག་གི་བདག་མེད་ཙམ་ལ་བྱེ་བྲག་སྨྲ་བ་
དང༌ཐལ་འགྱུར་བ་གཉིས་ལ་ ཡང་འདོད་ཚུལ་ཕྲ་རགས་མེད་ཅེས་ཟེར་
དགོས་ལ། དེ་ལྟར་ན་བྱེ་བྲག་སྨྲ་བ་སོགས་གྲུབ་མཐའ་དམན་པ་དག་
གང་ཟག་གི་སྟེང་དུ་བློ་ཡི་འཇུག་པ་ཤིན་ཏུ་ཕྲ་བ་གྲུབ་མཐའ་སྨྲ་བའི་ཡང་རྩེ་
དང་ཡང་ཁྱད་པར་མེད་བཞིན་ཕུང་སོགས་ཀྱི་སྟེང་དུ་ཐོན་ཚེ་རང་བཞིན་
མེད་པ་གཏན་བློར་མི་ཤོང་པའི་རྒྱུ་མཚན་དང༌། གཞན་ཡང་རང་ལུགས་
ཀྱི་དོན་དཔྱོད་ཚད་མར་སོང་བའི་ཚད་དང༌། རྟོག་པ་ལ་སྒྲིབ་པས་ཁྱབ་
མིན་སོགས་གསལ་བོ་ཞིག་བཀའ་སྩོལ་ཅིག་ཅེས་ལན་བརྒྱར་ཞུའོ། །
ཤྲཱི་ཨོ་ཌི་ཡ་ན་བསམ་འགྲུབ་གསེར་གྱི་ལྷ་ཁང༌། །



།
ཐ་སྙད་ཚད་གྲུབ་ཀྱི་དཔྱད་པ།
སྤྲུལ་བློ་བཟང་ནོར་བུ།
ཡང་འཇུག་པ་ལས། གལ་ཏེ་འཇིག་རྟེན་ཚད་མ་ཡིན་ན་ནི། །འཇིག་
རྟེན་དེ་ཉིད་མཐོང་བས་འཕགས་གཞན་གྱིས། །ཅི་དགོས་འཕགས་པའི་
ལམ་གྱིས་ཅི་ཞིག་བྱ། ། བླུན་པོ་ཚད་མར་རིགས་པའང་མ་ཡིན་ནོ། ། ཞེས་
པའི་དོན་ལ་ཅུང་ཙམ་དཔྱད་ན། དེ་ཡང་མདོ་ལས། མིག་དང་སྣ་དང་
རྣ་ཡང་ཚད་མ་མིན། ། ལྕེ་དང་ལུས་དང་ཡིད་ཀྱང་ཚད་མ་མིན། །གལ་ཏེ་
དབང་བོ་འདི་དག་ཚད་ཡིན་ན། ། འཕགས་པའི་ལམ་གྱིས་སུ་ལ་ཅི་ཞིག་
བྱ་༑ ༑ འདི་ལྟར་དབང་བོ་འདི་དག་ཚད་མིན་ཏེ། །ངོ་བོ་ཉིད་ཀྱིས་བེམ་པོ་
ལུང་མ་བསྟན། །དེའི་ཕྱིར་མྱ་ངན་འདས་པའི་ལམ་འདོད་གང༌། །དེས་ནི་
འཕགས་པའི་ལམ་གྱི་བྱ་བ་བྱོས། ། ཞེས་པའི་དོན་ཡང་ཁ་ཅིག་གིས་ལུང་
འདི་དག་གིས་མིག་དང་རྣ་བ་སོགས་ཀྱི་ཤེས་པ་རྣམ་གྲངས་མིན་པའི་དོན་
དམ་གཏན་ལ་འབེབ་པའི་ཚེ་ཡུལ་གང་ལའང་ཚད་མ་གཏན་མིན་པར་
བཤད་པ་ཡིན་ཟེར་ཡང་དེ་ནི་ཤིན་ཏུ་མི་རིགས་ཏེ། རྣམ་གྲངས་མིན་
པའི་དོན་དམ་གཏན་ལ་འབེབ་པའི་ཚེ་ཞེས་པ་དེའི་སྐབས་སུ་ཞེས་པ་ལ་གོ་
དགོས་པ་གང་ཞིག དེ་ལྟར་ན་དེའི་སྐབས་སུ་ཤེས་པ་དེ་དག་ཡུལ་གང་
ལའང་ཚད་མར་མ་སོང་བའི་རྒྱུ་མཚན་ཅི་ཡང་མེད་པའི་ཕྱིར་ཏེ། དོན་
དམ་པའི་ལྟ་བ་གཏན་ལ་འབེབ་པའི་སྐབས་སུ་ཡང་གཅིག་དུ་བྲལ་སོགས་



ཀྱི་གཏན་ཚིབ།ས་ལ་དཔྱོད་པ་སོགས་ཀུན་རྫོབ་པའི་ཡུལ་ཅན་གྱི་སེམས་དང་
སེམས་བྱུང་དུ་མ་ཡོད་དུ་རུང་བའི་ཕྱིར་རོ། ། དེ་ལྟ་མིན་པར་དང་བོ་ནས་
སྟོང་ཉིད་མངོན་སུམ་དུ་རྟོགས་པ་བཞིན་ཀུན་རྫོབ་ཀྱི་སྣང་བ་མཐའ་དག་
འགག་དགོས་པ་མ་ཡིན་པར་ཤེས་པ་འདི་གལ་ཆེ་བར་གནས་པའི་ཕྱིར་
རོ༑ ༑ དེས་ན་ལུང་དེའི་དོན་ནི་སྟོང་ཉིད་ལ་བློ་ཁ་མ་ཕྱོགས་པའི་རྒྱུད་ཀྱི་
ཤེས་པ་དེ་དག་ཡུལ་གཟུགས་སོགས་ཀྱི་ཆོས་ཉིད་ལ་ཚད་མར་མ་སོང་བར་
བསྟན་པ་ཡིན་ཏེ། ཟླ་བས་མཛད་པའི་རིགས་པ་དྲུག་ཅུ་བའི་འགྲེལ་བ་
ལས། གལ་ཏེ་དོན་དམ་པ་མ་རྟོགས་པ་དག་གིས་སྔོན་པོ་ལ་སོགས་པའི་
དོན་དེ་དག་ཡོངས་སུ་གཅོད་པའི་རང་གི་ངོ་བོ་གང་ཡིན་པ་དེ་ཉིད་ཀྱིས་
ཕྱིན་ཅི་མ་ལོག་པར་གྱུར་ན་ནི་དེའི་ཚེ་དེ་ཇི་ལྟར་སྣང་བའི་དངོས་པོའི་ངོ་བོ་
ཉིད་ཀྱི་དེ་ཁོ་ན་མཐོང་བའི་ཕྱིར་དགྲ་བཅོམ་པ་དག་བཞིན་དུ་དེ་དག་
དངོས་པོ་མེད་པའི་མི་སྐྱེ་བར་ལེན་པ་མེད་པའི་ཡོངས་ སུ་ མྱ་ངན་ལས་
འདས་པས་ཐར་བར་འགྱུར་ཏེ། ཇི་ལྟར་གང་ན་ལུས་ཀྱང་ཞིག་པ་དང༌།
འདུ་ཤེས་འགགས་ཤིང་ཚོར་བྲལ་བ། ། འདུ་བྱེད་སྦྱོར་བ་ཀུན་སུན་་་་་་་
འབྱིན། །རྣམ་པར་ཤེས་པ་ནུབ་གྱུར་བ། །
མ་ཞུམ་པ་ཡི་ལུས་ཀྱིས་ནི། ། ཚོར་བ་དང་དུ་ལེན་པ་ན། ། དེ་ཡི་
སེམས་ནི་རྣམ་པར་ཐར། །མྱ་ངན་འདས་པ་མར་མེ་བཞིན། །ཞེས་འབྱུང་
བ་ལྟ་བུའོ། ། དེ་ལྟར་བྱིས་པ་རྣམས་ཀྱང་ཡང་དག་པར་མཐོང་བའི་ཕྱིར།།
དགྲ་བཅོམ་པ་བཞིན་དུ་དེ་དག་ཐམས་ཅད་བཏང་བའི་མྱ་ངན་ལས་འདའ་
བར་འདོད་པར་གྱིས་ཤིག འོན་ཏེ་དེ་དག་དགྲ་བཅོམ་པ་བཞིན་དུ་།
ཐམས་ཅད་མེད་པའི་རྣམ་པར་གྲོལ་བར་མི་འདོད་ན། བྱིས་པ་མ་རིག་
པ་ཕྱིན་ཅི་ལོག་པ་གང་དག་ལ་ཇི་ལྟར་རྟོགས་པ་དེ་བཞིན་དུ་ངེས་པར་མི་
འགྱུར་ཏེ། དེ་བས་ན་དེ་དག་གི་ཡོད་པར་ལྟ་བ་ནི་དེ་ཁོ་ན་མཐོང་བར་མི་
འགྱུར་རོ། ཞེས་སོགས་གསུངས་པའི་ཕྱིར་རོ། ། ། ། ། | ད།
70



ཀུན་གཞིའི་ དཔྱད་པ།
སྤྲུལ་བློ་བཟང་ནོར་བུ།
ན་བའི་
ཡང་འཇུག་པ་ལས། གང་ཕྱིར་རང་བཞིན་གྱིས་ཏེ་ མི་འགག་་་་
པ ༑ ༑ དེ་ཕྱིར་ཀུན་གཞི་མེད་ཅིང་འདིར་ནུས་ཕྱིར། ། ལ་ལ་ལས་འགག་
ཡུན་རིང་ལོན་ནས་ཀྱང་། ། འབྲས་བུ་ཡང་དག་འབྱུང་བར་རིགས་པར་
གྱིས། ཞེས་དང་། ཀུན་གཞི་ཡོད་ཅིང་གང་ཟག་ཉིད་ཡོད་ལ། ། ཕུང་
བོ་འདི་དག་འབའ་ཞིག་ཉིད་ཡོད་ཅེས། །གསུངས་པ་དེ་ནི་དེ་ལྟར་ཆེས་
ཟབ་དོན། །རིགས་པར་མི་འགྱུར་གང་ཡིན་དེ་ལའོ། །ཞེས་སོགས་ཀྱི་དོན་
ལ་རྗེ་མི་ཕམ་པའི་དབུ་མ་རྒྱན་འགྲེལ་ལས། དེ་ལྟར་ན་རང་གི་རྣམ་པར་
ཤེས་པ་གསལ་རིག་ཙམ་འཇུག་ཤེས་སོ་སོ་བའི་ཕྱོགས་སུ་མ་ལྷུང་བ་ཞིག་ལ་
བག་ཆགས་ཀྱི་རྟེན་དུ་གྱུར་བའི་ཀུན་གཞིའི་རྣམ་པར་ཤེས་པ་ཞེས་གདགས་
པ་སྟེ་དེ་ཡང་ངོ་བོ་ལུང་མ་བསྟན་ཡུལ་གྱི་དོན་ཙམ་རིག་པ་རྒྱུན་སྐད་ཅིག་
མར་འབྱུང་བ་འཁོར་རེག་སོགས་ཀུན་འགྲོ་ལྔ་ཙམ་དང་ལྡན་པ་དམིགས་པ་
མི་གསལ་ བ་ སྣོད་བཅུད་རྒྱ་ཆེན་པོ་ལ་དམིགས་པ་ཡིན་པར་འདོད་ལ།
དབྱེ་ན་རྣམ་སྨིན་གྱི་ཆ་དང་ས་བོན་གྱི་ཆ་གཉིས་ཡོད་དོ། །དེ་དག་གི་ངོ་བོ་
འཁོར་དམིགས་ཡུལ་སོགས་དེ་ལྟར་ཡིན་པའི་རྒྱུ་མཚན་ཡང་འཇུག་ཤེས་སོ་
སོའི་ཕྱོགས་སུ་མ་ལྷུང་བའི་ཤེས་པ་གསལ་རིག་གི་ངོ་བོ་ཙམ་ལ་བཟུང་བའི་
གནད་ཟིན་ན་ཀུན་གཞིའི་ཁྱད་པར་ཐམས་ཅད་བདེ་བླག་ཏུ་ཤེས་ནུས་ཀྱི།
གཞན་ལོགས་ཤིག་ཏུ་ཀུན་གཞི་ཞེས་པ་ནི་དམིགས་པ་དང་ངོ་བོ་འདི་་་
འདྲའོ་ཞེས་འཆད་ཅིང་བསམ་ན་བསྐལ་བར་བརྟགས་ནའང་གནད་་་་



ཕུགས་དཀའོ། ། དེ་དག་གི་རྣམ་བཞག་ཞིབ་པར་གཞུང་གཞན་ལས་ཤེས་
པར་བྱ་ལ། དེ་ལྟ་བའི་ཀུན་གཞིའི་རྣམ་པར་ཤེས་པ་རྒྱ་མཚོ་ཆེན་པོ་དང་
འདྲ་བ་ལས་རླབས་བཞིན་དུ་ཚོགས་བདུན་འཁོར་དང་བཅས་པ་སྐྱེ་ཞིང༌
འགག་པའི་ནུས་པའམ་བག་ཆགས་ཏེ། མདོར་ན་རང་འབྲས་ཕྱི་མ་སྐྱེད་
ནུས་ཞིག་ཀུན་གཞི་ལ་བཞག་པ་དེ་ཉིད། མ་སྨིན་པ་ན་ས་བོན་གྱི་ཚུལ་དུ་
གནས་ལ་སྨིན་པ་ན་ལུས་གནས་ལོངས་སྤྱོད་སྣ་ཚོགས་པར་སྣང་བ་ སྟེ།
ཡུལ་མེད་བཞིན་དུའང་གོམས་པའི་བག་ཆགས་ཀྱི་སྣང་བ་སྣ་ཚོགས་པ་
ཉམས་སུ་མྱོང་བ་ནི་རྨི་ལམ་གྱི་ཤེས་པ་དང་མི་སྡུག་པ་ལ་སོགས་པ་གོམས་
པའི་བློ་བཞིན་ནོ་ཞེས་འདོད་དོ། ། དེ་ལ་སྣང་བ་སེམས་སུ་མི་འདོད་ན་མ་
གཏོགས་ འདོད་ ཕན་ ཆད་ ཀུན་ གཞི་ ངེས་ པར་ ཁས་ བླངས་ དགོས་ ཏེ།
འཇུག་ཤེས་རྣམས་སོ་སོ་བ་ཕྱོགས་སུ་ལྷུང་བ་ཅན་ཡིན་པས་དེ་རེ་རེ་ནས་ཕྱི་
ནང་གི་དངོས་པོ་གནས་ལུས་ལོངས་སྤྱོད་ཐམས་ཅད་ཀུན་གྱི་གཞིར་མི་རུང་
ལ༑ སྣང་བ་སྣ་ཚོགས་པ་སེམས་ཙམ་མོ་ཞེས་པའི་སེམས་དེ་ཡུལ་ཤེས་
ལུས་ཀུན་གྱི་གཞི་ཡིན་དགོས་པས་སེམས་གསལ་རིག་ཙམ་ལས་འདའ་བ་
མེད་དོ། ། ཞེས་དང༌། ཤེར་འགྲེལ་ཀེ་ཏ་ཀ་ལས། ལུགས་འདིར་ ཐ་
སྙད་དུའང་རང་རིག་དང་ཀུན་གཞི་ཁས་མི་ལེན་ཟེར་ཡང་འདིར་ཐ་སྙད་
དུ་ནི་དགག་པའང་མེད་ལ་སྒྲུབ་པའང་མེད་ཀྱི་དོན་དམ་པར་བཀག་པ་ཁོ་
ན་ཡིན་ནོ། ། ཞེས་དང་། བརྒལ་ལན་ཉི་སྣང་ལས། ཀུན་གཞི་ཡང་
ཐལ་འགྱུར་བའི་ལུགས་ལ་ཁས་ལེན་མི་དགོས་མོད། དེ་ཐ་སྙད་དུ་འགོག་
པའི་རིགས་པ་མི་སྣང་ལ། དོན་དམ་པར་འགོག་པ་ནི་སྨོས་མ་དགོས་
སོ༑ ༑ཞེས་སོགས་ཀྱི་གཞུང་ལས་དཔལ་ལྡན་ཟླ་བས་ཀྱང་དངོས་སུ་ཀུན་
གཞི་འདོད་པའི་ཞལ་བཞེས་མེད་མོད། འོན་ཀྱང་སྣང་བ་སེམས་ཀྱི་་
བདག་ཉིད་དུ་འདོད་པས་ཐ་སྙད་དུ་ཅིས་ཀྱང་ཀུན་གཞི་ཁས་ལེན་དགོས་
ཞེས་གསུངས་འདུག་པས། དེ་ལྟར་ན་ཟླ་བའི་ལུགས་ལ་ལས་འབྲས་ཀྱི་



རྟེན་དུ་ཐ་སྙད་པའི་ཀུན་གཞི་མི་འཇོག་པར་ལས་འགག་པ་རང་བཞིན་
གྱིས་མ་གྲུབ་པ་ཙམ་དེ་ཉིད་ལས་འགག་པ་ལས་འབྲས་བུ་འབྱུང་རུང་བའི་
རྒྱུ་མཚན་དུ་འགོད་པའི་ཚུལ་དང༌། །
གཞན་ཡང་ཀུན་གཞི་ཐ་སྙད་དུ་ཡོད་ན་དེ་དོན་དམ་པར་ཡོད་པར་
བསྟན་པའི་མདོའི་དགོངས་གཞིའང་དེ་ཉིད་ཀྱིས་རུང་ཡང་དེ་མི་འཇོག་
པར། འཇུག་པ་རང་འགྲེལ་ལས། དངོས་པོ་ ཐམས་ ཅད་ཀྱི་རང་་་་
བཞིན་རྗེས་སུ་ཞུགས་པའི་ཕྱིར། སྟོང་བ་ཉིད་ཁོ་ན་ཀུན་གཞིའི་རྣམ་པར་
ཤེས་པའི་སྒྲས་བསྟན་པར་རིགས་པར་བྱའོ་ཞེས་དགོངས་གཞིར་སྟོང་བ་
ཉིད་ འཇོག་ པའི་ རྒྱུ་ མཚན་ རྣམས་ ལེགས་ པར་ གསུངས་ པར་ ཞུ་ ཞུ། །
7
htmlII444
གཞོམ་མེད་རྡོ་རྗེའི་ཕོ་བྲང༌།



ཞིག་ ཐའི་དཔྱད་ ཐ།
སྤྲུལ་བློ་བཟང་ནོར་བུ།
ཡང་འཇུག་པ་ལས། ལ་ལ་ལས་འགག་ཡུན་རིང་ལོན་ནས་་་་་་
ཀྱང་། ། འབྲས་བུ་ཡང་དག་འབྱུང་བར་རིགས་པར་གྱིས། ། རྨི་ལམ་་་་་
དམིགས་པའི་ཡུལ་དག་མཐོང་ནས་ནི། ། སད་ཀྱང་བླུན་ལ་ཆགས་པ་སྐྱེ་
འགྱུར་བ། །དེ་བཞིན་འགག་ཅིང་རང་བཞིན་ཡོད་མིན་པའི། །ལས་ལས་
ཀྱང་ནི་འབྲས་བུ་ཡོད་པ་ཡིན། ། ཞེས་པའི་དོན་ལ་རྗེ་བཙུན་བླ་མ་བདག་
ཉིད་ཆེན་པོའི་འཇུག་འགྲེལ་དགོངས་པ་རབ་གསལ་དུ་དངོས་པོར་སྨྲ་བ་
དག་གི་ལུགས་ལ་ཞིག་པ་དངོས་པོར་གཏན་མི་འཐད་ཀྱང་འདིར་རང་
བཞིན་མ་གྲུབ་པར་འདོད་པ་དག་གི་ལུགས་ལ་ནི། དཔེར་ན་ཉེར་སྦས་
ཀྱི་ཕུང་བོ་ལྔ་རེ་རེ་བ་དང་ཚོགས་པ་གཉིས་ཀ་དང་། དེ་གཉིས་ལས་ངོ་བོ་
ཐ་དད་པ་གཅིག་ཉེར་སྦས་ཀྱི་མཚན་གཞིར་འཇོག་ཏུ་མེད་ཅིང༌། ཉེར་
སྦས་ཀྱང་དེ་གསུམ་གྱི་མཚན་གཞིར་མི་རུང་མོད། འོན་ཀྱང་ཉེར་སྦས་
རང་གི་ཕུང་བོ་ལ་བརྟེན་ནས་ཉེར་སྦས་སུ་བཏགས་པ་ཉེར་སྦས་ཀྱང་ཡིན་
ལ་དངོས་པོ་ཡང་ཡིན་པ་མི་འགལ་བ་དེ་བཞིན་དུ། ཞིག་པ་ཡང་ཞིག་
རྒྱུའི་དངོས་པོ་དང་དེ་དང་རིགས་མཐུན་པའི་དངོས་པོ་གཞན་གང་ཡང་
མཚན་གཞིར་མེད་ཅིང༌། ཞིག་རྒྱུའི་དངོས་པོ་ལ་བརྟེན་ནས་སྐྱེས་པའི་
ཕྱིར་དངོས་པོ་ཡིན་པ་མི་འགལ་བའི་ཕྱིར་རོ། ། དེས་ན་དེ་ལས་འབྲས་བུ་
འབྱུང་བ་རིགས་པ་ཉིད་ཡིན་ནོ། ། ཞེས་གསུངས་པ་དེ་ཉིད་ཀུན་མཁྱེན་གོ་
རམས་པའི་འཇུག་འགྲེལ་ལྟ་བ་ངན་སེལ་དུ་ཞིག་ པ་ དངོས་པོ་ཡིན་ན་་་
74



གཞན་སྐྱེ་ཡོད་པར་ཐལ་བ། རྒྱུ་ཡིས་འབྲས་བུ་མ་ཕྲད་ནས་སྐྱེད་པ་ཡོད་
པར་ཐལ་བ། རྟེན་གཞན་ལ་བརྗོད་པའི་ཉེས་པ་མཚུངས་པ། དེ་ལས་
ཀྱང་སྨད་པའི་གནས་སུ་གྱུར་པ། ཞིག་པས་ནམ་མཁའ་གང་བར་ཐལ་བ།
འདུས་མ་བྱས་ལ་རྟེན་འབྲེལ་མི་རུང་བར་ཐལ་བ། སྨིན་ལས་སླར་སྨིན་
གྱི་སྐྱོན་སྤོང་མི་ནུས་བར་ཐལ་བ། གཅིག་དང་ཐ་དད་ལ་བཏགས་པའི་
ཉེས་པ་འབྱུང་བར་ཐལ་བ་སོགས་ཀྱིས་རྒྱ་ཆེར་བཀག་འདུག་མོད། འོན་
ཀྱང་གནོད་བྱེད་དེ་དག་ཇི་བཞིན་འབབ་པའི་ཚུལ་ནི་གང་ཡིན་ཆ་ཆེར་མ་
འཚལ་ཏེ། དཔེར་ན་རྒྱུ་ཡིས་འབྲས་བུ་མ་ཕྲད་ནས་བསྐྱེད་པར་ཐལ་བ་
འཕེན་པའི་སྐབས་སུ་གཞུང་དེ་ལས་རྒྱུ་འབྲས་ཕྲད་ནས་བསྐྱེད་དམ། མ་
ཕྲད་ནས་བསྐྱེད་ཅེས་དཔྱད་པའི་ཚེ། ཕྱོགས་ཕྱི་མ་ཁས་ལེན་རིགས་པར་
འགྱུར་ཏེ། རྒྱུས་འབྲས་བུ་སྐྱེད་པ་གང་ཞིག་དེ་གཉིས་ཀྱི་བར་ཞིག་པ་
དངོས་པོ་བས་ཆོད་པའི་ཕྱིར། འདོད་ན། ཕྲད་མ་ཕྲད་དཔྱད་པའི་ཚེ་
ཕྱོགས་གཉིས་ ཀ་གཞུང་ལས་དངོས་སུ་བཀག་པ་དང་འགལ་ལོ་ཞེས་་་་་
གསུངས་འདུག་ལ། དེ་ལྟར་དུ་སྨྲ་བར་བྱེད་ན་ཅིས་ཀྱང་རྒྱུ་ཡིས་འབྲས་
བུ་མ་ཕྲད་ནས་སྐྱེད་པ་ཡོད་པར་ཁས་ལེན་དགོས་པའི་ཕྱིར་ཏེ། དཔེར་
ན་ས་བོན་གྱིས་འབྲས་བུ་སྐྱེད་པ་གང་ཞིག དེ་གཉིས་ཀྱི་བར་དུ་མྱུ་གུ་
དངོས་པོ་བས་ཆོད་པའི་ཕྱིར་རོ། །
གཞན་ཡང་བུམ་པ་སྐད་ཅིག་དང་བོས་དེ་སྐད་ཅིག་གསུམ་པ་སྐྱེད་
པ་གང་ཞིག དེ་གཉིས་ཀྱི་བར་དུ་དེ་སྐད་ཅིག་གཉིས་པས་ཆོད་པའི་ཕྱིར་
རོ༑ ༑ དེས་ན་དེ་ལྟར་སྨྲ་དགོས་ཚེ་རྒྱུ་ལ་དངོས་རྒྱུ་དང་འབྲས་བུ་ལ་དངོས་
འབྲས་ཀྱིས་ཁྱབ་པར་ཁས་ལེན་ན་མ་གཏོགས་ རང་ལའང་ལྟག་ཆོད་དུ་
འགྱུར་བས་བློ་ལྡན་དག་གིས་དཔྱད་ཤེས་པར་བྱའོ། །
གཞན་ཡང་ཞིག་པས་ནམ་མཁའ་གང་བར་ ཐལ་བ་ཟེར་བའང་
བརྟགས་དཀའ་སྟེ། ཞིག་པ་དངོས་པོ་ལས་བེམ་པོར་སྔ་རྒོལ་གྱིས་ཀྱང་



ཁས་མི་ལེན་པ་གང་ཞིག དངོས་པོ་ལ་བེམ་པོས་ཁྱབ་པར་རང་གཞན་
སུས་ ཀྱང༌ ཁས་ ལེན་ མི་ བཏུབ་ པའི་ ཕྱིར་ རོ། ། དེས་ན་ འཇུག་ པ་ ལས།
གལ་ཏེ་ཁྱོད་ཀྱི་རྒྱུ་ཡིས་ཕྲད་ནས་འབྲས་བུ་སྐྱེད་བྱེད་ན། ། ནུས་པ་གཅིག་
པས་རྒྱུ་དང་འབྲས་བུ་ཐ་དད་མེད་འགྱུར་ཞིང༌། ། གཉིས་པོ་སྤངས་ནས་
རྟོག་པ་གཞན་ཡང་ཡོད་པར་འགྱུར་མ་ཡིན། ། ཞེས་པའི་དོན་ཡང་ཐ་སྙད་
དུ་ཡང་རྒྱུ་འབྲས་གཉིས་ཀྱི་བར་དུ་དངོས་པོ་གཞན་གྱིས་མ་ཆོད་ན་དེ་
གཉིས་གཅིག་ཏུ་འགྱུར་ཞིང་ཆོད་ན་ནི་རྒྱུ་དང་རྒྱུ་མིན་ལ་ཁྱད་པར་མེད་
པར་ཤར་ཕྱོགས་ཀྱི་མྱུ་གུའི་ས་བོན་གྱིས་ཀྱང་ནུབ་ཕྱོགས་ཀྱི་མྱུ་གུ་སྐྱེད་པར་
ཐལ་བ་སོགས་འཕངས་པ་ཙམ་མ་ཡིན་པར་དོན་དམ་གྱི་དབང་དུ་བྱས་ཏེ་
དེ་ལྟར་བརྟགས་པ་ཡིན་པར་ཤེས་པར་བྱའོ། །
དེ་བཞིན་དུ་གཞན་ཡང་མི་ཕམ་རིན་པོ་ཆེས་ཀྱང་གཞུང་སྤྱིའི་དཀའ་
འགྲེལ་རིན་པོ་ཆེའི་ཟ་མ་ཏོག་ལས། ཞིག་པ་དངོས་པོ་ས་སྨྱུག་སོགས་ཀྱི་
རྒྱུ་ཡིན་ན་མར་མེ་ཤི་བ་མུན་པའི་རྒྱུར་ཁས་ལེན་དགོས་པས་དེ་ལྟར་ན།
གླིང་བར་རྣམས་སུ་ཆོས་ཅན། མུན་པ་མེད་པར་ཐལ། མར་མེ་ཤི་བ་
མེད་པའི་ཕྱིར། ཡང་མར་མེ་ཤི་བ་དང༌། མར་མེ་མེད་པ་དོན་གཅིག་
གོ་སྙམ་ན་མོ་གཤམ་བུ་ཤི་བ་ཡོད་པར་ཐལ། མོ་གཤམ་བུ་མེད་པ་ཡོད་
པའི་ཕྱིར། དེ་བཞིན་དུ་རྟ་མེད་སྤྲང་བོ་རྐང་ཐང་དུ་འགྲོ་བ་མེད་པར་
ཐལ། རྟ་ཤི་བ་མེད་པའི་ཕྱིར། ཞེས་སོགས་ཀྱིས་ཞིག་པ་དངོས་པོ་བ་
རྒྱ་ཆེར་བཀག་པས་ན་ཀུན་མཁྱེན་དེ་གཉིས་ཀྱི་རྗེས་སུ་འབྲང་བ་དག་གིས་
ཅིས་ཀྱང་ཞིག་ པ་ དངོས་མེད་དུ་འདོད་དགོས་མོད། འོན་ཀྱང་ཚིག་
གསལ་ལས། གང་ཞིག་འཇིག་པ་རྒྱུ་མེད་པ་ཉིད་དུ་ཁས་བླངས་ནས་
འདུས་བྱས་རྣམས་སྐད་ཅིག་མ་ཉིད་དུ་སྨྲ་བ་དེའི་ལྟར་ན་ནམ་མཁའི་མེ་
ཏོག་ལྟར་རྒྱུ་མེད་པས་འཇིག་པ་མེད་པའི་ཕྱིར། དངོས་པོ་རྣམས་སྐད་
ཅིག་མ་ཉིད་དང་འཇིག་པ་དང་བྲལ་བ་རྣམས་འདུས་བྱས་ཉིད་དུ་འགྲུབ་
76



པར་ག་ལ་འགྱུར། དེའི་ཕྱིར་དེ་ཐམས་ཅད་མི་འགྲིག་པ་ཉིད་དུ་འགྱུར་
རོ༑ ༑ སྐྱེ་བའི་རྐྱེན་གྱིས་རྒ་ཤི་ཞེས་བྱ་བ་དང་འདུས་བྱས་ཀྱི་མཚན་ཉིད་
རྣམས་ ཀྱང༌ འདུ་ བྱེད་ ཀྱི་ ཕུང་ བོའི་ ནང༌ དུ་ འདུ་ བར་ གསུངས་ པ་ ནི།
བཅོམ་ ལྡན་འདས་ཀྱིས་འཇིག་པ་རྒྱུ་དང་བཅས་ པ་ ཉིད་དུ་གསལ་བར་
བསྟན་པ་མ་ཡིན་ནམ། སྐྱེ་བ་ཙམ་ལ་ལྟོས་པའི་ཕྱིར་འདིས་སྐད་ཅིག་
མར་འཇིག་པ་ཡང་སྒྲུབ་པར་སླ་སྟེ། དེའི་ཕྱིར་ཐམས་ཅད་ལེགས་པར་
གནས་པར་འགྱུར་རོ། །ཇི་སྟེ་འཇིག་པ་ཞེས་བྱ་བ་འདི་ནི་དངོས་པོ་མེད་པ་
ཡིན་ན་གང་ཞིག་དངོས་པོ་མེད་པ་དེ་ལ་རྒྱུས་ཅི་ཞིག་བྱེད། དེའི་ཕྱིར་
འཇིག་པ་རྒྱུ་མེད་པ་ཡིན་ནོ་སྙམ་ན། དངོས་པོ་ལ་ཡང་རྒྱུ་མེད་པར་ཐལ་
བར་འགྱུར་བ་མ་ཡིན་ནམ། ་འདི་ལྟར་དངོས་པོ་ནི་ཡོད་པར་གྱུར་བ་
ཡིན་ལ་ཡོད་པ་གང་ཡིན་པ་དེ་ལ་ནི་རྒྱུས་དགོས་པ་ཅི་ཞིག་ཡོད་དེ་སྐྱེས་ཟིན་
པ་ལ་ནི་ཡང་བསྐྱེད་དུ་མེད་དོ། །དེའི་ཕྱིར་ཐམས་ཅད་རྒྱུ་མེད་པར་ཐལ་
བར་འགྱུར་བས་འདི་ནི་མི་རིགས་སོ། ། ཞེས་སོགས་ཀྱིས་མྱུ་གུ་ཞིག་པའང་
དོན་དམ་པར་མེད་ཀྱང་ཐ་སྙད་དུ་མྱུ་གུ་བཞིན་དངོས་ པོའང་ཡིན་ཏེ།
གལ་ཏེ་དེ་རྒྱུ་མེད་དུ་ཁས་བླངས་ན་དངོས་པོ་རྣམས་ཀྱང་ནམ་མཁའི་མེ་
ཏོག་ལྟར་རྒྱུ་མེད་དུ་འགྱུར་བས་ཧ་ཅང་ཐལ་བར་གསུངས་ ཤིང༌། དེ་
ཡང་ཞིག་པ་ཞེས་པ་འདུས་བྱས་ཀྱི་མཚན་ཉིད་དུ་གྱུར་བའི་འཇིག་པ་ཙམ་
ལ་ལ་མི་འཇོག་པར་ཞིག་ཟིན་པ་ལ་གོ་དགོས་ཚུལ་ཡང་ལུང་དེའི་འོག་ཏུ།
ཡང་གང་ཞིག་དངོས་པོ་མེད་པ་དེ་ལ་རྒྱུས་ཅི་ཞིག་བྱེད་ཅེས་སྨྲས་པ་དེ་ཡང་
མི་རིགས་ཏེ། གང་གི་ཕྱིར་ཁོ་བོ་ཅག་ནི་འཇིག་པ་ལ་རྒྱུས་ཅུང་ཟད་ཅིག་
བྱེད་པར་ནི་མི་འདོད་ཀྱི། འོ་ན་ཅི་ཞེ་ན། འོན་ཀྱང་འཇིག་པ་ཉིད་
བྱེད་པ་ཡིན་ནོ་ཞེས་སྨྲས་སོ། །གལ་ཏེ་དེ་ལྟ་ན་བྱེད་བཞིན་པ་ཡིན་པའི་
ཕྱིར་འཇིག་པ་ཡང་དངོས་པོར་འགྱུར་བ་མ་ཡིན་ནམ་ཞེ་ན། འདི་ནི་
འདོད་པ་ཉིད་ཡིན་ཏེ། འཇིག་པ་ནི་རང་གི་ངོ་བོ་ལ་ལྟོས་ནས་དངོས་པོ་
77



ཡིན་ལ། གཟུགས་ལ་སོགས་པའི་ཆོས་ལོག་པའི་རང་བཞིན་ཡིན་པའི་
ཕྱིར་ན་ནི་དངོས་པོ་མེད་པ་ཡིན་ནོ། ། ཞེས་སོགས་ཀྱིས་གསལ་བར་བསྟན་
པ་འདྲ་བས་དེའི་ན་ལུང་དེ་དང་མི་འགལ་བའི་ཚུལ་དང༌།
གཞན་ཡང་ཚིག་གསལ་ལས། འཆི་བ་བྱ་བ་ཡང་གཉིས་སུ་ཉེ་བར་
གནས་པ་ཡིན་ཏེ། འདུ་བྱེད་འཇིག་པར་ཡང་བྱེད་པ་དང་ཡོངས་སུ་མི་
ཤེས་པ་རྒྱུན་མི་ཆད་པའི་རྒྱུ་ཡང་འབྱིན་པའོ། །ཞེས་བྱ་བའི་ལུང་ལས་ནི་ཇི་
ལྟར་འཇིག་པ་རྒྱུ་དང་བཅས་པ་མ་ཡིན་པར་འགྱུར་ཞེས་པས་ཞིག་པས་བྱ་
བ་གཉིས་བྱེད་པར་གསུངས་པ་དང༌། །
1:|: ཡང་དེ་ལས། སྐྱེ་བའི་རྐྱེན་གྱིས་རྒ་ཤི་ཞེས་བྱ་བ་འབྱུང་བས་ན་
བཅོམ་ལྡན་འདས་ཀྱིས་རྒ་ཤི་སྐྱེ་བའི་རྒྱུ་ཉིད་དུ་གསུངས་ན། གལ་ཏེ་
འདི་སྔ་བ་ཡིན་ན་ནི་དེ་ཚེ་རྒྱུ་མེད་པར་འགྱུར་རོ། །ཞེས་སོགས་ཀྱི་ལུང་གི་
དོན་ཡང་ཇི་ལྟར་ཡིན་ཀུན་མཁྱེན་དེ་གཉིས་ཀྱི་རྗེས་སུ་འབྲང་བའི་མཁས་
དབང་དག་གིས་ལེགས་པར་གསུངས་པར་ཞུ་ཞུ། །།།
0
/
E:3
ཕྱག་རྡོར་ལྷ་ཁང་།



སྒྲིད་དཔྱད་
ཚུལཚེ་སྐྱཚེ་བསོད་སྤྱཚེ
སྤྲུལ་བློ་བཟང་ནོར་བུ། །
ཡང་དབུ་མ་འཇུག་པ་ལས། གཟུང་བ་མེད་ པར་ འཛིན་ པ་ མ་་
མཐོང་ཞིང་། །སྲིད་གསུམ་རྣམ་ཤེས་ཙམ་དུ་རབ་རྟོགས་པའི། །ཤེས་རབ་
ལ་གནས་བྱང་ཆུབ་སེམས་དཔའ་དེས། །རྣམ་ཤེས་ཙམ་དུ་དེ་ཉིད་རྟོགས་
པར་འགྱུར། །ཞེས་པ་ནས། དེ་ལྟར་ལུང་གི་ལོ་རྒྱུས་ཤེས་བྱས་ཏེ། །མདོ་
གང་དེ་ཉིད་མ་ཡིན་བཤད་དོན་ཅན། ། དྲང་དོན་གསུངས་པའང་རྟོགས་
ནས་དྲང་བྱ་ཞིང༌། །སྟོང་ཉིད་དོན་ཅན་ངེས་དོན་ཡང་ཤེས་གྱིས། ། ཞེས་
པའི་བར་གྱི་གཞུང་གིས་སེམས་ཙམ་པས་ཕྱི་རོལ་གྱི་དོན་མེད་པའི་གཟུང་
བ་དང་འཛིན་པ་རྫས་གཞན་གྱིས་སྟོང་བའི་གཞན་དབང་གི་རྣམ་ཤེས་དེ་
ཉིད་རང་བཞིན་གྱིས་གྲུབ་པར་འདོད་པ་ལ། མི་འདོད་པའི་ཐལ་བ་
འཕངས་ཏེ། མདོ་ལས་སེམས་ཙམ་དུ་གསུངས་པའི་ལུང་གི་དགོངས་པ་
དེ་ལས་གཞན་དུ་འཐད་ལྡན་དུ་བསྟན་པ་ལ། །
རྗེ་མི་ཕམ་པའི་དབུ་མ་རྒྱན་འགྲེལ་ལས། དེས་ན་སེམས་ཙམ་པའི་
ཚུལ་འདི་ཀུན་རྫོབ་ཐ་སྙད་ཀྱི་དེ་ཁོ་ན་ཉིད་ཤིན་ཏུ་བདེན་པ་ཡིན་མོད།
འོན་ཀྱང་འདིས་རྣམ་ཤེས་རང་གསལ་གྱི་རང་བཞིན་ལ་བདེན་གྲུབ་ཏུ་ཞེན་
པའི་ཆ་དེ་དགག་བྱ་ཡིན་ནོ། །ཞེས་དང༌། ཡང་དབུ་མ་དེ་ལ་སྣང་ཚོད་
ཀུན་རྫོབ་ཀྱི་དངོས་པོ་འདི་མ་བརྟགས་མ་དཔྱད་པའི་བློ་ངོར་སྣང་ཙམ་
འཇིག་རྟེན་ན་གྲགས་པ་ལྟར་ཁས་ལེན་པ་དང༌། དཔྱད་པའི་གྲུབ་མཐའ་
79



མདོ་སྡེ་བ་སོགས་དོན་སྨྲའི་ལུགས་ལྟར་ཁས་ལེན་པ་ཡོད་ཀྱང་གཞུང་འདིར་
ནི་ཐ་སྙད་ཀྱི་འདོད་ཚུལ་སེམས་ཙམ་པ་དང་མཐུན་པར་བཞེད་པས་དབུ་
མ་རྣལ་འབྱོར་སྤྱོད་པའི་ཤིང་རྟའི་སྲོལ་དང་བོར་བྱས་པར་མཛད་པ་ཡིན་
ནོ༑ ༑ ཀུན་རྫོབ་ཀྱི་འཇོག་ཚུལ་འདི་རིགས་པས་དཔྱད་ན་ཐ་སྙད་ཀྱི་དེ་ཁོ་
ན་ཉིད་མཐར་ཐུག་པ་ཡིན་ཞིང༌། དཔལ་ལྡན་ཆོས་ཀྱི་གྲགས་པའི་་་
དགོངས་པའང་ཡིན་ནོ། །དེ་ལ་ཐ་སྙད་དང་དོན་དམ་པའི་ཚད་མ་སོ་སོའི་
རྙེད་དོན་སོ་སོ་བ་ཡིན་ཀྱང་ཐ་སྙད་ཀྱི་རྣམ་བཞག་ལ་རྩེ་མོར་གྱུར་བ་སེམས་
ཙམ་པ་ཡིན་པས་ལུགས་འདི་ལྟ་བུར་ཁས་ལེན་པ་ནི་ཐ་སྙད་བདེ་ཞིང༌།
གཞན་ཡང་དགོས་པའི་མཆོག་དུ་མ་ཡོད་པ་ཅུང་ཟད་ཅིག་འོག་ནས་འཆད་
པར་འགྱུར་རོ། ། ཞེས་དང༌། ཡང་དེས་ན་བྱེད་པ་པོ་གཞན་མེད་
ཀྱང་ཕྱི་དོན་མེད་པར་སེམས་ཀྱི་སྣང་བ་ཙམ་དུའང་རིམ་གྱིས་འགྲུབ་པས་
ནི་ཐ་སྙད་སེམས་ཙམ་དུ་འདོད་པ་འདི་ཐེག་ཆེན་སྤྱིའི་ལུགས་ལ་གྲུབ་པ་
ཡིན་ནོ། །འོ་ན་དཔལ་ལྡན་ཟླ་བ་སོགས་ཀྱིས་ཀྱང་ཐ་སྙད་ཀྱི་རྣམ་བཞག་དེ་
ལྟར་ཅིའི་ཕྱིར་མ་མཛད་སྙམ་ན། གོང་དུ་ཇི་སྐད་བཤད་པ་ལྟ་བུའི་རྣམ་
གྲངས་མིན་པའི་དོན་དམ་འཕགས་པའི་མཉམ་བཞག་ཡེ་ཤེས་ཀྱི་སྤྱོད་ཡུལ་
དང་རྗེས་སུ་མཐུན་པར་གཏན་ལ་ཕབ་ཚེ། སྣང་སྲིད་འཁོར་འདས་ཀྱི་
ཆོས་འདི་ཀུན་མ་བརྟགས་མ་དཔྱད་པར་འཇིག་རྟེན་ན་སྣང་ཚོད་གྲགས་
ཚོད་ལྟར་གཞལ་བྱར་བྱས་པས་ཆོག་གི འདི་ཀུན་མཐའ་བཞིའི་སྤྲོས་
བྲལ་ཆེན་པོར་ཡེ་ནས་གནས་པའི་ཕྱིར་སྣང་ཚུལ་ཐ་སྙད་ལ་གྲུབ་མཐས་
དཔྱད་པ་ཞིབ་མོར་གཞིག་དགོས་པ་མིན་ཞིང༌། སྣང་བ་དེ་ལ་སྒྲ་རྟོག་
གིས་གཞལ་ཏེ་ཡོད་དོ་ཞེའམ་མེད་དོ་ཞེའམ་སེམས་ཡིན་ནོ་ཞེའམ་མིན་ནོ་
ཞེས་ པ་ལ་སོགས་པའི་ཕྱོགས་གང་དུ་ཁས་ལེན་ནའང་དེ་དང་དེ་ལྟར་
གནས་ལུགས་ལ་གྲུབ་པ་མེད་པས་དོན་དམ་དཔྱོད་པའི་རིགས་པས་ཐལ་
འགྱུར་གྱིས་རྒོལ་བའི་ལོག་རྟོག་དགག་པ་ཙམ་ཡིན་གྱི། རང་ལུགས་ལ་
མཚན་མས་དམིགས་གཏད་ཅི་ཡང་མེད་པས་ཁས་ཀྱང་ཅི་ཞིག་ལེན་ཏེ་མི་
80



ED
ལེན་ཏོ། །ཞེས་སོགས་དང༌། ཡང་དེ་ལ་དམིགས་མཚན་སྤྲོས་པ་ཐམས་
ཅད་དང་བྲལ་བའི་གནས་ལུགས་ཀྱི་དབང་དུ་ན་སྣང་བ་སེམས་ཡིན་ནོ་
ཞེས་ཀྱང་མི་དམིགས་མོད་དེ་ནི་ཐ་སྙད་ལས་འདས་པའི་དོན་དམ་པ་ཡིན་
ལ༑ ཐ་སྙད་སྣང་བའི་ངང་ཚུལ་འདི་ལ་གནས་ན་ནི་ཕྱི་དོན་ཡོད་པ་ལ་
རིགས་པས་གནོད་ཅིང་སེམས་ཙམ་ཡིན་པ་ལ་རིགས་པས་སྒྲུབ་བྱེད་ཡོད་
པས་ཚུར་མཐོང་གི་ས་ལས་མ་བརྒལ་བར་ཐ་སྙད་ཅིག་ཁས་ལེན་ན་འདི་
ལས་གོང་དུ་གྱུར་བ་མེད་དེ། རྟོག་པའི་དབང་གིས་བཞག་པ་ཙམ་གྱི་
ཆོས་རྣམས་དཔྱད་ན་གང་དུའང་མ་གྲུབ་ཀྱང་། རང་ངོར་མྱོང་བའི་ཚུལ་
གྱིས་བསླུ་མེད་དུ་སྣང་བ་འགོག་ཏུ་མེད་པ་འདི་སེམས་ཀྱི་སྣང་བའམ་རང་
སྣང་ཙམ་དུ་དངོས་པོའི་སྟོབས་ཀྱིས་གྲུབ་པ་ཡིན་ནོ། །དེ་ལས་བརྒལ་ན་ཐ་
སྙད་ལས་འདས་པའི་དོན་དམ་པའི་ས་ཡིན་གྱི་འདིའི་གོང་དུ་གྱུར་པའི་ཐ་
སྙད་ཀྱི་རྣམ་བཞག་ཅིག་མི་སྲིད་པར་ཤེས་པར་བྱའོ། །དེས་ན་དཔལ་ཆོས་
ཀྱི་གྲགས་པས་ཀྱང་། བཅོམ་ལྡན་འདས་ཀྱིས་ཡེ་ཤེས་ཀྱི་སྤྱན་གྱིས་དངོས་
པོའི་གནས་ཚུལ་ཇི་ལྟ་བར་གཟིགས་པའི་དགོངས་དོན་ཐ་སྙད་ཀྱི་རྣམ་
བཞག་གསལ་བར་མཛད་པའི་སྙིང་བོ་ནི་དེ་ཙམ་མོ། ། ཞེས་ སོགས་ཀྱི་་
གཞུང་གིས་ཕྱི་དོན་མེད་པར་ཕྱི་ནང་གི་དངོས་པོ་འདི་དག་ནང་སེམས་ཀྱི་
བདག་ཉིད་དུ་གྲུབ་པ་དེ་ཐ་སྙད་ཀྱི་གནས་ཚུལ་ཕྱིན་ཅི་མ་ལོག་པ་བཅོམ་
ལྡན་འདས་ཀྱི་ཇི་སྙེད་པ་གཟིགས་པའི་ཡེ་ཤེས་ཀྱི་གཞལ་བྱའི་དོན་ཡིན་
པས་དཔལ་ལྡན་ཟླ་བ་སོགས་ཀྱིས་ཀྱང་དངོས་སུ་དེ་ལྟར་ཞལ་བཞེས་མེད་
ཀྱང་དེའི་ངོར་དངོས་སྟོབས་ཀྱི་རིགས་པ་ཡང་དག་གིས་འགྲུབ་ནུས་པས་
དོན་ལ་ཞལ་བཞེས་མཛད་དགོས་ཞེས་གསལ་བོར་གསུངས་འདུག་པས། །
དེ་ལ་མཐའ་དཔྱད་པ་འདི་ཡོད་དེ། གཟུང་བ་ཕྱི་རོལ་གྱི་དོན་
དང་དེ་འཛིན་པའི་ཤེས་པ་གཉིས་ལ་ཐ་སྙད་དུ་ཡོད་མེད་ཀྱི་ཁྱད་པར་
འབྱེད་ པ་ ཡོད་ པར་ ཐལ། འདོད་ པའི་ ཕྱིར། འདོད་ མི་ ནུས་ ཏེ།
འཇིག་རྟེན་ལས་འདས་པར་བསྟོད་པ་ལས། མ་ཤེས་པ་ནི་ཤེས་བྱ་་་་
81



མིན། །དེ་མེད་རྣམ་པར་ཤེས་མེད་པ། །དེ་ཕྱིར་ཤེས་དང་ཤེས་བྱ་དག །
རང་བཞིན་མེད་པར་ཁྱོད་ཀྱིས་གསུངས། ། ཞེས་དང༌། མ་བྱས་སྒྱུ་མ་
དང་མཚུངས་པར། ། ཉི་མའི་གཉེན་གྱིས་གསུངས་པ་ཡིན། ། དེ་ཡི་་་་་
དམིགས་པའང་དེ་བཞིན་ཏེ། །ངེས་པར་སྒྱུ་མའི་དངོས་དང་འདྲ། ། ཞེས་
གསུངས་པའི་ཕྱིར། ཁྱབ་སྟེ། འཇུག་པ་ལས། མདོར་ན་ཇི་ལྟར་
ཤེས་བྱ་མེད་དེ་བཞིན། །བློ་ཡང་མེད་ཅེས་དོན་འདི་ཤེས་པར་གྱིས། །ཞེས་
དང༌། འཇིག་རྟེན་པ་ཡི་དེ་ ཉིད་ལ་གནས་ལ། ། ཕུང་བོ་འཇིག་རྟེན་་
གྲགས་དེ་ལྔ་ཆར་ཡོད། །དེ་ཉིད་ཡེ་ཤེས་འཆར་བར་འདོད་པ་ལ། །རྣལ་
འབྱོར་བ་ལ་དེ་ལྔ་འབྱུང་མི་འགྱུར། །གཟུགས་མེད་ཉིད་ན་སེམས་ཡོད་མ་
འཛིན་ཅིག ། སེམས་ཡོད་ཉིད་ནའང་གཟུགས་མེད་མ་འཛིན་ཅིག །
དེ་དག་ཤེས་རབ་ཚུལ་མདོར་སངས་རྒྱས་ཀྱིས། །མཚུངས་པར་སྤངས་ཤིང་
མངོན་པའི་ཆོས་ལས་གསུངས། །བདེན་གཉིས་རིམ་པ་འདི་དག་བཤིགས་
ནས་ཀྱང༌། ། ཁྱོད་ཀྱིས་རྗེས་ནི་བཀག་པར་འགྲུབ་མི་འགྱུར། ། ཞེས་་་་་
གསུངས་པའི་ཕྱིར། ཁྱབ་སྟེ་ ༑ དེའི་རང་འགྲེལ་ལས། འདིར་ཡང་
གཉི་ག་ལ་ཉེ་བར་མཁོ་བའི་ཕྱིར་གཟུགས་ལ་རྟག་ཏུ་གནོད་པ་མེད་པས་
གཟུགས་ཡོད་པ་ཁོ་ན་ཡིན་ནོ་ཞེས་བྱ་བར་ངེས་པར་བྱའོ། ། དེའི་ཕྱིར་དེ་
ལྟར་ཇི་སྐད་བསྟན་པའི་ཚུལ་གྱིས་འཇིག་རྟེན་པ་ཡི་དེ་ཉིད་ལ་གནས་ལ།
ཞེས་སོགས་ནས་གང་ཚེ་འཐད་པའི་གཟུགས་མེད་པར་རྟོགས་ན་ནི་དེའི་ཚེ་
གཉི་གའི་ཡོད་པ་འཐད་པ་དང་བྲལ་བའི་ཕྱིར་སེམས་མེད་པར་ཡང་རྟོགས་
པར་བྱ་དགོས་ལ། ཡང་གང་གི་ཚེ་སེམས་ཡོད་ཉིད་དུ་རྟོགས་ན་ནི་དེའི་
ཚེ་གཟུགས་ཀྱང་རྟོགས་པར་བྱ་དགོས་ཏེ་གཉི་ག་ཡང་འཇིག་རྟེན་ལ་གྲགས་
པའི་ཕྱིར་རོ། །ལུང་ལས་ཀྱང་དེ་ལྟར་རྟོགས་པར་བྱ་སྟེ། འདི་ལྟར་དེ་
དག་ཤེས་རབ་ཚུལ་མདོར་སངས་རྒྱས་ཀྱིས། ། མཚུངས་པར་སྤངས་ཤིང་
མངོན་པའི་ཆོས་ལས་གསུངས། །གཟུགས་ལ་སོགས་པའི་ཕུང་པོ་དེ་དག་
ནི་ཆོས་མངོན་པ་ལས་རང་དང་སྤྱིའི་མཚན་ཉིད་ལ་སོགས་པས་རབ་ཏུ་
82



དབྱེ་བའི་སྒོ་ནས་ལྔ་ཆར་ཡང་མཚུངས་པར་གསུངས་ལ། ཤེས་རབ་ཀྱི་ཕ་
རོལ་ དུ་ ཕྱིན་ པ་ ལས་ ནི་ ལྔ་ ཆར་ ཡང༌ མཚུངས་ པར་ བཀག་ པ་ ཡིན་ ཏེ།
རབ་འབྱོར་གཟུགས་ནི་རང་བཞིན་གྱིས་སྟོང་ངོ་ཞེས་བྱ་བ་ནས་རྣམ་པར་
ཤེས་པ་ནི་ཞེས་བྱ་བའི་བར་དུ་གསུངས་པའི་ཕྱིར་རོ། །དེའི་ཕྱིར་དེ་ལྟར་
ལུང་དང་རིགས་པས་གྲུབ་པ་ཡི། ། བདེན་གཉིས་རིམ་པ་འདི་དག་་་་་་
བཤིགས་ནས་ཀྱང་། ། ཁྱོད་ ཀྱི་ རྗེས་ ནི་ བཀག་པར་འགྲུབ་ མི་འགྱུར། །
གཟུགས་མེད་པར་རྣམ་པར་ཤེས་པ་ཙམ་ཞིག་འདོད་པས་ནི་ཀུན་རྫོབ་དང་
དོན་དམ་པ་དག་གི་རིམ་པ་ཇི་སྐད་དུ་སྨྲས་པ་བཤིགས་པར་འགྱུར་ལ།
དེ་ལྟར་བདེན་པ་དག་གི་རིམ་པ་དེ་དག་བཤིགས་ནས་ཀྱང་ཁྱོད་ཀྱི་རྫས་ནི་
འགྲུབ་པར་མི་འགྱུར་རོ། །ཅིའི་ཕྱིར་ཞེ་ན་གང་གི་ཕྱིར་སྔར་རྫས་བཀག་པ་
དེའི་ཕྱིར་ཁྱོད་ཀྱི་ངལ་བ་དོན་མེད་པ་ཉིད་དུ་འགྱུར་རོ། །ཞེས་གསུངས་
པའི་ཕྱིར། །
གཞན་ཡང་ས་བཅུ་བའི་མདོ་ལས། ཁམས་གསུམ་འདི་ནི་སེམས་
ཙམ་མོ་ཞེས་པའི་ལུང་དེ་སྒྲས་ཟིན་ལྟར་ཐལ་འགྱུར་བས་ཀྱང་ཁས་ལེན་
རིགས་པར་ཐལ། འདོད་པའི་ཕྱིར། – འདོད་མི་ནུས་ཏེ། འཇུག་པ་
ལས། ཇི་ལྟར་དེ་ཉིད་རྟོགས་ལ་སངས་རྒྱས་བསྙད། ། དེ་བཞིན་སེམས་
ཙམ་གཙོར་གྱུར་འཇིག་རྟེན་ལ། ། མདོ་ལས་སེམས་ཙམ་ཞེས་གསུངས་་
གཟུགས་ནི་འདིར། །འགོག་པ་དེ་ལྟར་མདོ་ཡི་དོན་མ་ཡིན། ། གལ་ཏེ་འདི་
དག་ སེམས་ཙམ་ཞེས་མཁྱེན་ནས། ། དེ་ལས་ གཟུགས་ཉིད་བཀག་པར་་
མཛད་ན་ནི། །སླར་ཡང་དེ་ལས་བདག་ཉིད་ཆེན་པོའི་སེམས། ། མ་རིག་
ལས་ལས་སྐྱེ་བར་ཅིའི་ཕྱིར་གསུངས། ཞེས་དང༌། འདི་ལྟར་གཟུགས་
ཡོད་མོད་ཀྱི་དེ་ལ་ནི། ། སེམས་བཞིན་བྱེད་པ་པོ་ཉིད་ཡོད་མ་ཡིན། །དེས་
ན་སེམས་ལས་གཞན་པའི་བྱེད་པ་པོ། ། ཟློག་གི་གཟུགས་ནི་བཀག་པ་མ་
ཡིན་ནོ། ། ཞེས་གསུངས་པའི་ཕྱིར། ཁྱབ་སྟེ། དེའི་རང་འགྲེལ་ལས།
དེ་ལྟར་ན་རེ་ཞིག་བྱེད་པ་པོ་གཞན་བཀག་པའི་དོན་བྱས་ཟིན་པའི་ཕྱིར།།
_83



ཙམ་གྱི་སྒྲས་ཤེས་བྱ་འགོག་པར་མི་ནུས་པར་བརྗོད་ནས་རྣམ་པ་གཞན་དུ་
བཤད་པ་ལས་ཀྱང་ཕྱི་རོལ་འགོག་པ་མི་སྲིད་པར་བསྟན་པའི་ཕྱིར་བཤད་
པ་ཞེས་སོགས་ནས་དེའི་ཕྱིར་འདིས་ནི་གཟུགས་ལ་སོགས་པ་རྣམས་གཙོ་བོ་
ཉིད་ཡིན་པ་སེལ་ པར་ སྟོན་པ་ཡིན་གྱི་ སེམས་ ཞིག་ཙམ་ ཁོ་ ན་ཡོད་ཀྱི་་་་
གཟུགས་ནི་མེད་དོ་ཞེས་ཡོད་ པ་ཉིད་འགོག་པ་ནི་མ་ཡིན་ནོ། ། ཞེས་་་༌་
གསུངས་པའི་ཕྱིར། ད་
གཞན་ཡང་མདོ་སྡེ་ལང་ཀར་གཤེགས་པ་ལས། ཕྱི་རོལ་སྣང་བ་
ཡོད་མིན་ཏེ། ། སེམས་ནི་སྣ་ཚོགས་རྣམས་སུ་སྣང༌། ། ཞེས་སོགས་ཀྱི་ལུང་
དེ་ཡང་སྒྲས་ཟིན་ལྟར་ཁས་ལེན་པར་ཐལ། འདོད་པའི་ཕྱིར། འདོད་
མི་ནུས་ཏེ། འཇུག་པ་ལས། མདོ་སྡེ་གང་ལས་ ཕྱི་རོལ་དོན་ཡོད་་་་
མིན། ། སེམས་ནི་སྣ་ཚོགས་སྣང་ངོ་ཞེས་གསུངས་པ། ། གཟུགས་ལ་ལྷག་
པར་ཆགས་གང་དེ་དག་ལ། །གཟུགས་ཟློག་པ་དེ་དེ་ཡང་དྲང་དོན་ཡིན། །
འདི་ནི་སྟོན་པས་དྲང་དོན་ཉིད་གསུངས་ཤིང༌། །འདི་ནི་དྲང་དོན་ཉིད་དུ་
རིགས་པས་འཐད། ཅེས་གསུངས་པའི་ཕྱིར། ཁྱབ་སྟེ། དེའི་རང་
འགྲེལ་ལས། དེ་ལ་འདི་ནི་དྲང་བའི་དོན་ཡིན་ཏེ། གང་དག་གཟུགས་
ལ་ཤིན་ཏུ་རེ་བ་དང་བཅས་པ་དེའི་རྐྱེན་ཅན་གྱིས་རྗེས་སུ་ཆགས་པ་དང་
ཁོང་ཁྲོ་བ་དང་ང་རྒྱལ་ལ་སོགས་པ་རྣམས་ཀྱིས་འཇུག་པ་རང་དབང་མེད།
པར་བྱས་པར་འགྱུར་ཞིང༌། དེ་ལ་མངོན་པར་ཞེན་པས་དེ་དག་སྡིག་པ་
ཆེན་པོ་དང་སྦྱར་བ་ལ་བསོད་ནམས་དང་ཡེ་ཤེས་ཀྱི་ཚོགས་བསགས་པ་
ལས་ཉམས་པར་འགྱུར་བ་དེ་དག་ལ་བཅོམ་ལྡན་འདས་ཀྱིས་གཟུགས་ཀྱི་
རྐྱེན་ཅན་གྱི་ཉོན་མོངས་པ་གཞོམས་པའི་ཕྱིར་ཆགས་པ་ཅན་དག་ལ་ཕྱི་
རོལ་གྱི་ཡུལ་ལ་ཆགས་པ་འཇོམས་པའི་ཀེང་རུས་ལྟར་དེ་ལྟ་བུར་གྱུར་བ་མ་
ཡིན་ཡང་དེ་ལྟ་བུ་ཉིད་དུ་སེམས་ཙམ་ཉིད་དུ་བསྟན་པ་ཡིན་ནོ༑ ༑ཞེས་བྱ་
བར་ཤེས་པར་བྱའོ། །ཞེས་སོགས་གསུངས་པའི་ཕྱིར། །
གཞན་ཡང་ཕྱི་རོལ་གྱི་དོན་མེད་པར་འཛིན་པ་ཐ་སྙད་ཀྱི་གནས་
84



ཚུལ་ལ་འཇུག་པའི་བློ་ཕྱིན་ཅི་མ་ལོག་པ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། ་ཐ་སྙད་ཀྱི་གནས་ཚུལ་ལ་སྐུར་བ་འདེབས་
པའི་ལྟ་བ་ ཡིན་ པའི་ཕྱིར། དེར་ཐལ།	འཇུག་ པ་ རང་འགྲེལ་ལས།
དེའི་ཕྱིར་རྣམ་པར་ཤེས་པ་རྗེས་སུ་སྨྲ་བས་ བརྗེད་བྱེད་ཀྱི་གདོན་གྱིས་་་
བཟུང་བ་ཕྱི་རོལ་གྱི་ཡུལ་ལ་སྐུར་བ་འདེབས་པ་འདི་ནི་ཅི་ནས་བདག་ཉིད་
གཡང་སར་ལྟུང་བར་བྱེད་པར་མི་འགྱུར་བར་དམ་པ་སྙིང་རྗེས་སྤྱོད་པ་
རྣམས་ཀྱིས་ལུང་དང་རིགས་པའི་གསང་སྔགས་བཟང་བོ་བཏབ་པའི་
ཚབས་ཆེར་ནན་ཏེ་བཟུང་བར་བྱའོ། ། ཞེས་གསུངས་པའི་ཕྱིར། ཞེས་
སོགས་ཀྱིས་བརྟགས་ན་མི་ཕམ་རང་ལུགས་ལ་ཕྱི་རོལ་གྱི་དོན་གཏན་མེད་
པར་འདོད་པའི་ཕྱིར་ཐལ་འགྱུར་དེ་དག་ལ་མ་གྲུབ་པའམ་ཡང་ན་མ་ཁྱབ་
པའི་ལན་འདེབས་དགོས་ པས་དེ་ལྟར་ན་རྩ་འགྲེལ་གྱི་ལུང་དེ་དག་གི་་་
དགོངས་པ་གང་ཡིན་དང༌། ཁྱད་པར་དུ་ཕྱི་རོལ་གྱི་དོན་མེད་པར་རྣམ་
ཤེས་ཡོད་པར་མི་འགྱུར་ཞེས་བཤད་པ་ལྟ་བུ་ལ་ཕྱི་རོལ་གྱི་དོན་མེད་པར་
རྣམ་ཤེས་དོན་དམ་པར་ཡོད་པར་མི་འགྱུར་ཞེས་སྦྱར་ན་ཚིག་འགྲེལ་བཏུབ་
པ་ཙམ་ཡིན་ཡང་གཟུགས་མི་འགོག་ཅེས་དང་ཕྱི་དོན་མེད་པར་བཟུང་བ་
སྐུར་འདེབས་སུ་བཤད་པ་སོགས་ལ་དོན་དམ་གྱི་བརྡ་ཆད་སྦྱར་བའམ་ཡང་
ན་འཇིག་རྟེན་པ་རྣམས་ལ་ཕྱི་རོལ་དོན་དུ་སྣང་བ་མི་འགོག་ཅེས་ཟེར་བ་
ཡིན་ཞེས་བཤད་ན་བཞད་གད་ཀྱི་རྒྱུ་ལ་དེ་ལས་ཆེ་བ་མེད་པས་ན་གཞུང་དེ་
དག་གི་འབྲུ་ཇི་ལྟར་འགྲེལ་ལེགས་པར་གསུངས་པར་ཞུ་ཞུ།
བོད་ཡང་འདི་ལ་རང་དགར་སྨྲ་བ་ཁ་ཅིག་གིས་རྗེ་མི་ཕམ་པའི་གསུང་
རབ་ལ་སྲི་ཞུ་བྱེད་ཁུལ་གྱིས་དེའི་ལུགས་ལ་ཐ་སྙད་ཀྱི་སྣང་ཚུལ་ལ་ཕྱི་དོན་
འདོད་པས་ཕྱི་དོན་ཡོད་པར་བསྟན་པའི་ལུང་དང་མི་འགལ་ལ། ཐ་སྙད་
ཀྱི་གནས་ཚུལ་སེམས་ཙམ་དུ་འདོད་པས་སེམས་ཙམ་དུ་གསུངས་པའི་ལུང་
ཡང་སྒྲས་ཟིན་ལྟར་འགྲེལ་ཆོག་པ་དེས་ན་འདི་འདྲའི་ཞིབ་ཆ་བྱེད་པ་ཤིན་
ཏུ་མཛེས་སོ་ཞེས་ཟེར་ཡང་། དེ་ལའང་ཐ་སྙད་ཀྱི་ སྣང་ཚུལ་ཟེར་བ་
85



རིགས་པས་མཐར་བསྐྱལ་ཚེ་མ་བརྟགས་འཇིག་རྟེན་པའི་བློའི་སྣང་ཚུལ་
ལམ་སྣང་ངོར་ཕྱི་དོན་ཡོད་ཟེར་བ་ཡིན་པས་དེ་ལྟར་ན་འཇིག་རྟེན་པ་ལ་
སྣང་ན་ཡོད་པས་ཁྱབ་པ་ཁས་བླངས་ཚར་བས་ཆོས་དང་གང་ཟག་གི་་་
བདག་ཀྱང་ཡོད་དོ་ཞེས་ཁས་ལོང་ལ་དགེ་མཚན་དུ་སྒྲོགས་དང་གཟི་བརྗིད་
ཆེ་བར་འདུག ཧ་ཧ། །
གཞན་ཡང་མི་ཕམ་པའི་ལུགས་ལ་ཁྱོད་ཀྱིས་བཤད་པ་ལྟར་ཞིབ་ཆ་
བྱེད་དགོས་པ་མི་འཐད་པར་ཐལ། སྔ་འགྱུར་བ་དག་གི་ལུགས་ལ་སེམས་
ཀྱི་སྣང་བ་ཕྱི་རོལ་དོན་དུ་མ་གྲུབ་པར་སེམས་ཙམ་དུ་འདོད་པ་གང་ཞིག་
སྣང་ཡུལ་རི་ལ་སོགས་པ་བེམ་ཤེས་གང་དུའང་མ་གྲུབ་པར་འཁྲུལ་སྣང་
ཙམ་དུ་འདོད་པའི་ཕྱིར། དེར་ཐལ། ཡིད་བཞིན་རིན་པོ་ཆེའི་མཛོད་
ལས། ། དེ་ལྟར་ཀུན་གཞིའི་སྟེང་གི་བག་ཆགས་གསུམ། ། ཐོག་མེད་དུས་
ནས་བཞག་པ་དེ་གོམས་པས། །ཚེར་རབས་ཀུན་ཏུ་དེ་ལྟར་སྣང་བ་ཡིན།
མི་ཤེས་པ་དག་ཐམས་ཅད་སེམས་ཡིན་ལོ། ། སྣང་བ་རྣམ་གསུམ་དོན་ལ་
ཤིན་ཏུ་རྨོངས། །སྐྱོན་མང་ཕན་ཚུན་འཆོལ་ཞིང་ཧ་ཅང་ཐལ། ། སྐྱོང་བྱེད་
དག་གིས་ལུགས་ངན་དེ་སྤོངས་ཤིག ། ཅེས་གསུངས་པའི་ཕྱིར། ཁྱབ་
སྟེ༑ དེའི་རང་འགྲེལ་པདྨ་དཀར་བོ་ལས། རི་ལ་སོགས་པ་སེམས་སུ་
བསྟན་པ་མ་ཡིན། རིའོ་སྙམ་པ་ལ་སོགས་དོན་དུ་རྟོག་པའི་ཞེན་སྣང་
སེམས་སུ་རྟོགས་པར་བྱའོ། ། དེས་ན་སྣང་ཡུལ་རི་ལ་སོགས་པ་སེམས་མ་
ཡིན་ཏེ། སེམས་ལས་ཐ་དད་པའི་རྒྱུ་འབྲས་ལས་སྐྱེ་འགག་ལ་སོགས་པར་
གྲུབ་པའི་ཕྱིར་རོ། །དོན་ཡོད་པ་ལྟར་འགྱུར་རོ་ཞེ་ན་མ་ཡིན་ཏེ། ། དོན་
ཡོད་པས་ཕྱི་དོན་རགས་པར་སྣང་བ་རྡུལ་ཕྲན་ལ་སོགས་པར་གཞན་དུ་
འཛིན་གྱི་ཁོ་བོ་ཅག་ནི་སེམས་ལ་བག་ཆགས་འཁྲུལ་བ་རྡ་དུ་ར་ལ་སོགས་
པའི་སྣང་བ་ལྟར་ཕྱི་ནང་གང་ཡང་མ་ཡིན་པས། གང་དུའང་མ་གྲུབ་
ཅིང་མེད་བཞིན་སྣང་བ་གཞི་མེད་རྩ་བ་དང་བྲལ་བར་འདོད་པས་རང་
བཞིན་མེད་པར་སྨྲ་བ་ཡིན་ནོ། ། དེས་ན་སྣང་བ་དང་སྣང་ཡུལ་ཕྱེ་བ་ཤིན་
86



ཏུ་གཅེས་སོ། ། ཞེས་གསུངས་པའི་ཕྱིར། དེས་ན་ཐ་སྙད་ཀྱི་སྣང་ཚུལ་
ཞེས་པ་འཇིག་རྟེན་པ་རྣམས་ལ་མི་རྟག་པ་ལ་རྟག་པར་སྣང༌། མི་གཙང་
བ་ལ་གཙང་བར་སྣང༌། མི་བདེན་པ་ལ་བདེན་པར་སྣང་བ་འདི་དང༌།
དེའི་གནས་ཚུལ་ཞེས་པ་རྟག་པར་སྣང་ཡང་རྟག་པར་མ་གྲུབ། གཙང་
བར་སྣང་ཡང་གཙང་བར་མ་གྲུབ། བདེ་བར་སྣང་ཡང་བདེ་བར་མ་གྲུབ་
པ་ཙམ་འདི་ལས་གཞན་དུ་ལན་བརྒྱར་བརྟགས་ཀྱང་མི་ཡི་མགོར་ཕྱུགས་ཀྱི་
རྭ་ཅོ་བཞིན་གཏན་ཏུ་རྙེད་པར་མི་འགྱུར་རོ། ། །
གཞན་ཡང་མི་ཕམ་པས་ཕྱི་དོན་མི་བཞེད་པར་གང་སྣང་སེམས་ཀྱི་
བདག་ཉིད་དུ་བཞེད་ན་ཉིད་ཀྱི་དབུ་མ་ངེས་སྒྲོན་ལས། ཐུན་མོང་བལྟ་
བྱ་མེད་གྱུར་ན། །སེམས་ཙམ་བཞིན་དུ་ཡུལ་མེད་པར། །ཤེས་ཉིད་ཡུལ་དུ་
ཁས་ལེན་དགོས། །དེ་ནི་འ ཐད་པ་མ་ཡིན་ཏེ། །ཡུལ་མེད་བཞིན་དུ་འཛིན་
པ་ཡང༌། ། དོན་ལ་མེད་པར་འདྲ་བ་ལ། ། གཟུང་འཛིན་གཉིས་པོ་འང་
ཀུན་རྫོབ་ཏུ། ། སྣང་བར་མཉམ་ཕྱིར་གང་སྣང་བ། ། དེ་ལ་བརྟགས་ནས་
གཟུང་འཛིན་གཉིས། ། ཡོད་མེད་ཕྱེས་པ་མི་འཐད་དེ། ། ཞེས་སོགས་ཀྱི་
གཞུང་གི་དོན་ཡང་ཇི་ལྟར་ཡིན་འཆད་རིགས་སོ། ། ། །
ཙྩཾ
301
འཇམ་དབྱངས་ཆོས་འཁོར་གླིང་གི་འདུ་ཁང༌། །



ག་གི་དཔ དང་པ་པ་
ASASARANASASA
མས་པ་འགས་པ་ལས་སྤྲུ
ལ་བློ་བཟང་ནོར་བུ། ལས་རིགས་ལ་ལས་རྒྱབ་པ་ལ་
ཡང་འཇུག་པ་ལས། དེ་ཉིད་ཀྱིས་དེ་མྱོང་བས་འགྲུབ་མ་ཡིན། །
གལ་ཏེ་ཕྱི་དུས་དྲན་ལས་འགྲུབ་ཅེ་ན། ། མ་གྲུབ་བསྒྲུབ་པར་བྱ་ཕྱིར་བརྗོད་
པ་ཡིས། ། མ་གྲུབ་འདི་ནི་སྒྲུབ་པར་བྱེད་པ་མིན། ། རང་རིག་པ་ནི་གྲུབ་ལ་
རག་མོད་ཀྱི། །དེ་ལྟའང་དྲན་པས་དྲན་པ་རིགས་མིན་ཏེ། །གཞན་ཕྱིར་མ་
ཤེས་རྒྱུད་ལ་སྐྱེ་བ་བཞིན། ། གཏན་ཚིགས་འདིས་ནི་ཁྱད་པར་དག་ཀྱང་
འཇོམས། །གང་ཕྱིར་གང་གི་ཡུལ་མྱོང་གྱུར་དེ་ལས། །བདག་ལ་དྲན་པ་
གཞན་ཡོད་མ་ཡིན་ན། །དེ་ཕྱིར་བདག་གིས་མཐོང་སྙམ་དྲན་འགྱུར་ཏེ། །
འདི་ཡང་འཇིག་རྟེན་ཐ་སྙད་ཚུལ་ལུགས་ཡིན། །དེ་ཕྱིར་རང་རིག་ཡོད་པ་
མ་ཡིན་ན། །ཁྱོད་ཀྱི་གཞན་དབང་གང་གིས་འཛིན་པར་འགྱུར། །བྱེད་པོ་
ལས་དང་བྱ་བ་གཅིག་མིན་པས། ། དེ་ཉིད་ཀྱིས་དེ་འཛིན་པར་རིགས་མ་
ཡིན། །ཞེས་པའི་གཞུང་གི་དོན་ལ་རྗེ་མི་ཕམ་པའི་བྲག་ལན་ལས། སྤྱིར་
དབུ་མ་ཐལ་འགྱུར་བའི་ལུགས་ལ་རྣམ་ཤེས་ཚོགས་ དྲུག་ ཏུ་བཞེད་པ་་་་
དང༌། ། རང་རིག་གི་རྣམ་ བཞག་ སོགས་མ་མཛད་པ་ནི་རང་གཞུང་ན་་
གསལ་མོད། དེར་ཐ་སྙད་དུ་ཞལ་བཞེས་མེད་པ་ཙམ་ཞིག་གིས་ཐ་སྙད་
དུ་མེད་ངེས་སུ་གོ་དགོས་པའི་ངེས་པ་ག་ལ་ཡོད་དེ། དཔེར་ན་དབུ་མ་
ཐལ་འགྱུར་བའི་ལུགས་ལ་གཉུག་སེམས་དང་བདེ་བ་ཆེན་པོ་སོགས་ཀྱི་ཐ་
སྙད་སྦྱར་དོན་མེད་ཀྱང་དེ་དག་ཐ་སྙད་དུ་མི་འཐད་པ་མ་ཡིན་པ་བཞིན་
ནོ༑ ༑ དེ་དང་ག་ལ་འདྲ་སྟེ། རང་རིག་ལ་དགག་པ་ནན་ཏན་མཛད་པར་
88



དངོས་སུ་གསལ་བས་ཐ་སྙད་དུ་མེད་པར་འགོག་པ་དེ་ཐལ་འགྱུར་བའི་
ཁྱད་ཆོས་སུ་འཇོག་གོ་ཞེ་ན། དབུ་མའི་གཞུང་ན་རང་རིག་ནན་གྱིས་
བཀག་པ་ཡོད་མོད་ཀྱི། དེ་དག་གིས་དོན་དམ་པར་བཀག་པར་འགྱུར་གྱི་
ཐ་སྙད་དུ་མི་ཁེགས་ཏེ་དཔེར་ན་གཞན་རིག་བཞིན་ནོ། ། ཅིའི་ཕྱིར་མི་
ཁེགས་སྙམ་ན། ཐ་སྙད་དུའང་མེད་ཅེས་འགོག་ན་རྟག་པའི་སྒྲ་དང་
དབང་ཕྱུག་བྱེད་པོ་ལ་སོགས་པ་བཞིན་དུ་ཐ་སྙད་དཔྱོད་བྱེད་ཀྱི་ཚད་མས་
གནོད་པ་དངོས་སུ་ཡོད་པ་དགོས་ན་འདི་ལ་དེ་མི་སྲིད་པའི་ཕྱིར་རོ། །དེའི་
ཕྱིར་འཇིག་རྟེན་ཐ་སྙད་ཀྱི་དབང་དུའང་རང་རིག་པའི་རྒྱུ་ཅན་གྱི་དྲན་པ་
མི་སྲིད་པ་ཉིད་དུ། ཞེས་སོགས་གསུངས་པ་ནི། རང་རིག་པ་ནི་གྲུབ་
ལ་རག་མོད་ཀྱི། །དེ་ལྟའང་དྲན་པས་དྲན་པར་རིག་མིན་ཏེ། །གཞན་ཕྱིར་
མ་ཤེས་རྒྱུད་ལ་སྐྱེས་པ་བཞིན། །ཞེས་གསུངས་པ་ལྟར་སྔ་ཕྱིའི་ཤེས་པ་རང༌
མཚན་གྱིས་གྲུབ་པའི་སོ་སོ་བ་ལ་སྔར་རང་གིས་རང་མྱོང་དུ་ཆུག་ཀྱང་ད་ལྟ་
དྲན་མི་སྲིད་པར་སྟོན་པའི་རིགས་པར་འདུག་གི་འཇིག་རྟེན་ཐ་སྙད་དུ་
རང་རིག་ཡོད་པ་ལ་གནོད་ངེས་ཀྱི་རིགས་པ་གང་ཡང་མི་འདུག་ན་དེ་ཙམ་
ཞིག་བརྗོད་པས་ཅི་ཡང་མི་འགྲུབ་བོ། ། རིགས་པ་ཡོད་དེ་གོང་དུ་བརྗོད་པ་
ལྟར་ཐ་སྙད་དུ་རང་རིག་ཡོད་ན་བྱ་བྱེད་ལས་གསུམ་རང་ངོས་ནས་གྲུབ་
པར་ཐལ་བ་བཟློག་ཏུ་མེད་དོ་ཟེར་ན་འདི་རྒྱུ་མཚན་མ་ངེས་པའི་ཚིག་ཙམ་
སྟེ༑ རང་ངོས་ནས་གྲུབ་པ་ཞེས་པ་དབུ་མའི་སྐབས་འདིར་དོན་དམ་
དཔྱོད་པའི་རིགས་པས་དཔྱད་བཟོད་ལ་བརྗོད་པ་ཡིན་ལ། དེས་རང་
རིག་མ་གྲུབ་པར་ནི་འདོད་ཀྱང་ཐ་སྙད་དུ་རང་བློ་རང་གིས་རིག་ན་བྱ་བྱེད་
ལས་གསུམ་རང་ངོས་ནས་གྲུབ་དགོས་པའི་རྒྱུ་མཚན་རྡུལ་ཙམ་མེད་དེ་དོན་
རིག་བཞིན་ནོ། །གལ་ཏེ་འདིའི་སྐབས་ཀྱི་བྱ་བྱེད་ལས་གསུམ་ཞེས་པ་རིག་
བྱ་རིག་བྱེད་རིག་པའི་བྱ་བ་གསུམ་ཐ་དད་དུ་མེད་པ་ལ་རིག་པའི་ཐ་སྙད་
ཀྱང་མི་ཐོབ་ཅིང༌། རང་གིས་རང་ལ་བྱེད་པ་འཇུག་པ་ལ་དཔྱད་ན་ཡུལ་



ཡུལ་ཅན་ཐ་དད་དུ་ཡོད་ནའང་རང་རིག་ཏུ་མི་འགྱུར་ཏེ་གཞན་རིག་ཏུ་
འགྱུར་རོ། ། ཐ་དད་དུ་མེད་ནའང་བྱེད་པ་མི་འཇུག་སྟེ་བྱ་བྱེད་ལས་གསུམ་
གཅིག་ཏུ་འགྱུར་བས་རལ་གྲིས་རང་གིས་རང་མི་གཅོད་པ་བཞིན་ནོ་སྙམ་
ན༑ དེ་ལྟར་ཡིན་མོད་དེ་དཔེར་ན་སྔོ་འཛིན་ཤེས་པ་དང་སྔོན་པོ་གཉིས་
བར་དང་བཅས་ པ་ དང་ མ་ བཅས་ པའམ་ སྔ་ཕྱི་ཇི་ ལྟར་ཡིན་དཔྱད་ན།
གང་ལྟར་ཡང་དེས་དེ་འཛིན་པ་མི་སྲིད་མོད་ཀྱི་དཔྱད་པ་དེ་དག་དོན་དམ་
དཔྱོད་པར་སོང་གི་འཇིག་རྟེན་ཐ་སྙད་དུ་སྔོན་པོ་ཉམས་སུ་མྱོང་བའི་ཤེས་
པ་གཏན་མེད་པར་མི་འགྲོ་བ་བཞིན་དུ་རང་རིག་ལའང་བྱ་བྱེད་ལས་གམ་
ཐ་དད་དུ་མེད་ཀྱང་རང་བློ་ཉིད་སྐྱེས་ཙམ་ནས་ལྐོག་ཏུ་མ་གྱུར་བར་མྱོང་བ་
གསལ་རིག་གི་ངོ་བོར་སྐྱེས་པ་ལ་རང་རིག་ཅེས་བརྗོད་ལ་དེ་འཇིག་རྟེན་ཐ་
སྙད་དུ་ཡོད་དེ་ཐ་སྙད་དུ་རང་རྒྱུད་ཀྱི་བློ་རང་གིས་དངོས་སུ་རིག་པའམ་མི་
རིག་པ་གཉིས་སུ་ཁ་ཚོན་ཆོད་པ་ལས་མ་རིག་པར་འདོད་ན། རང་བློ་
རང་ལ་ལྐོག་གྱུར་དུ་ཁས་ལེན་པ་ལས་འོས་མེད་དོ། ། དེས་ན་དཔལ་ལྡན་
ཆོས་ཀྱི་གྲགས་པའི་ཞལ་ནས། བློ་ཡི་ཉམས་མྱོང་བྱ་གཞན་མེད། །དེ་ཡི་
མྱོང་བའང་གཞན་ཡོད་མིན། །གཟུང་དང་འཛིན་པ་གཉིས་མེད་ཕྱིར། །
དེ་ནི་དེ་ལྟར་རང་ཉིད་གསལ། ། ཞེས་དང་། དབུ་མ་རྒྱན་ལས། རྣམ་
ཤེས་བེམ་པོའི་རང་བཞིན་ལས། །བཟློག་པ་རབ་ཏུ་སྐྱེ་བ་སྟེ། །བེམ་མིན་
རང་བཞིན་གང་ཡིན་པ། །དེ་འདི་བདག་ཉིད་ཤེས་པ་ཡིན། །གཅིག་པ་ཆ་
མེད་རང་བཞིན་ལ། ། གསུམ་གྱི་བདག་ཉིད་མི་འཐད་ཕྱིར། །དེ་ཡིས་རང་
གིས་རིག་པ་ནི། །བྱ་དང་བྱེད་པའི་དངོས་པོར་མིན། ། ཞེས་གསུངས་པ་
བཞིན་ནོ། ། དེའི་ཕྱིར་རང་ལ་རང་གི་བྱེད་པ་གསར་དུ་འཇུག་མི་དགོས་
ཀྱང་རང་ཉིད་གསལ་བའི་ངོ་བོས་རང་ལྐོག་ཏུ་མ་གྱུར་བར་ཤེས་པ་ལ་རང་
རིག་པའི་ཐ་སྙད་གནོད་མེད་དུ་འཇུག་སྟེ། ཇི་ལྟར་བུམ་པ་མངོན་སུམ་
ཤེས་པ་ལ་ཡུལ་ཤེས་པའི་ཐ་སྙད་དུ་བྱེད་པ་བཞིན་དུ་རང་གི་རྒྱུད་ལ་གང་
90



སྐྱེས་པའི་བློ་རང་གིས་མངོན་སུམ་ཤེས་པ་ལ་རང་ཤེས་པའི་ཐ་སྙད་ཅི་སྟེ་མི་
རུང༌། དེ་བས་ན་རང་རིག་པ་ཙམ་འཇིག་རྟེན་ན་གནོད་མེད་བསླུ་མེད་
དུ་ཡོད་ཀྱང༌། དེས་རང་ཇི་ལྟར་རིག་པའི་བཏགས་དོན་བཙལ་ན་མ་
བརྟགས་འཇིག་རྟེན་གྱི་གྲགས་པ་ཙམ་ལས་ཡང་དག་པར་གྲུབ་པ་གང་ཡང་
རྙེད་པར་མི་འགྱུར་ཡང་། དོན་དམ་པར་གྲུབ་མ་གྲུབ་ཀྱི་བརྟགས་དཔྱད་
མེད་པར་ཇི་ལྟར་སྣང་བ་ལྟར་ཐ་སྙད་བྱེད་པའི་འཇིག་རྟེན་གྱི་བློའི་དབང་
དུ་ན་རང་ཉིད་གསལ་རིག་གི་རང་བཞིན་དུ་སྐྱེས་པའི་ཕྱིར་རང་རིག་ཅེས་
དང༌། དེ་ལ་བྱ་བྱེད་ལས་གསུམ་གྱི་རྫས་གཞན་མེད་པས་ན་རང་ཞེས་
པའི་ཐ་སྙད་དང་། དེ་ལ་བློས་ཕར་བཏགས་པའི་བྱ་བྱེད་ལས་གསུམ་
ཡོད་པས་རིག་པའི་ཐ་སྙད་ངེས་པར་རུང་སྟེ། འདི་ལྟར་བདེ་སྡུག་མྱང་
བྱ་ཡིན་པ་དང༌། དེ་མྱོང་བྱེད་བློ་ཡིན་པ་དང༌། བློ་དེས་བདེ་སྡུག་
དངོས་སུ་མྱོང་བའི་བྱ་བ་བྱེད་པ་གསུམ་ནི་ སུའི་ལུགས་ལའང་ཡོད་པ་་་
གཞིར་བཅས་ལ། བདེ་སོགས་ མྱོང་བཞིན་པའི་བློ་དེ་ལ་མྱང་བྱ་བདེ་
སོགས་ལས་རྫས་གཞན་པའི་འཛིན་བྱེད་ཀྱི་བློ་དང༌། བློ་དེ་ལས་ཐ་དད་
དུ་གྱུར་བའི་གཟུང་བྱ་བདེ་སོགས་ཡོད་པར་སུས་ཀྱང་ཁས་ལེན་དཀའ་སྟེ།
བདེ་སོགས་མྱོང་བ་དེ་ལས་གཞན་པའི་བློ་ཡན་གར་དུ་ཡོད་ན་ཚོར་བ་མེད་
པའི་བློར་ཐལ་བ་དང་། རང་འཛིན་གྱི་བློ་དེ་ལས་ཐ་དད་པའི་མྱང་བྱ་
བདེ་སོགས་ཡོད་ན་ཤེས་པ་མེད་པའི་ཚོར་བར་འགྱུར་ཏེ། གྲངས་ཅན་པ་
དང་བྱེ་བྲག་པས་བདེ་སོགས་ཕྱི་དང་ནང་གི་བེམ་པོར་འདོད་པ་ལྟར་་་
འགྱུར་རོ། །ཞེས་དང༌། དེ་བཞིན་དུ་ཤེར་འགྲེལ་ཀེ་ཏ་ཀ་དང༌། དབུ་
མ་རྒྱུན་འགྲེལ་སོགས་ལས་ཀྱང་ཐལ་འགྱུར་བའི་ལུགས་ལ་རང་རིག་ཐ་སྙད་
དུ་ཡོད་པ་ཆེས་ཆེར་བསྒྲུབས་འདུག་པས་དེ་ལ་མཐའ་དཔྱད་པ་འདི་ཡོད་
དེ ༑ འོ་ན་རང་རིག་པའི་འབྲས་བུར་གྱུར་བའི་ཡུལ་ཅན་དྲན་པའི་དྲན་
པའང་ཐ་སྙད་དུ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ།
_91



འཇུག་པ་རང་འགྲེལ་ལས་འོན་ཏེ་འཇིག་རྟེན་གྱི་ཐ་སྙད་ཀྱི་དབང་དུ་ཡིན་
ན་དེ་ལྟ་ན་ཡང་རང་རིག་པའི་རྒྱུ་ཅན་གྱི་དྲན་པ་མི་སྲིད་པ་ཉིད་དོ། །ཞེས་
གསུངས་པའི་ཕྱིར་དང༌། །
གཞན་ཡང༌། རང་རིག་ཡོད་ན་དེའི་འབྲས་བུ་དྲན་པའི་རྟགས་
ཀྱིས་འགྲུབ་དགོས་ན་ཡང་དེ་མི་སྲིད་པའི་ཕྱིར། དེར་ཐལ། ཡང་
འཇུག་པ་རང་འགྲེལ་ལས། གལ་ཏེ་འདིར་མེ་བཞིན་དུ་ཤེས་པ་འགའ་
ཞིག་གིས་རང་རིག་པ་འགྲུབ་པར་འགྱུར་ན་ནི་དེ་ཡོད་པས་དུ་བས་མེ་ལྟར་
དུས་ཕྱིས་འབྱུང་བའི་དྲན་པའི་སྒོ་ནས་ཡོད་པ་ཉིད་དུ་ངེས་པར་འགྱུར་བ་
ཞིག་ན་རང་རིག་པ་དེ་ནི་ད་རུང་དུ་ཡང་མ་གྲུབ་པས་རང་རིག་པའི་རྒྱུ་ཅན་
རང་རིག་པ་མེད་པར་མི་འབྱུང་བའི་དྲན་པ་ག་ལ་ཡོད། འདི་ལྟར་ཆུ་
ཙམ་མཐོང་བ་ལས་ནོར་བུ་ཆུ་ཤེལ་ལམ། མེ་ཙམ་མཐོང་བ་ལས་ནོར་བུ་
མེ་ཤེལ་ཡོད་པ་ཉིད་ནི་མ་ཡིན་ཏེ། དེ་དག་མེད་པར་ཡང་ཆར་ལ་སོགས་
པ་དང་། གཙུབ་ཤིང་གཙུབས་ པ་ ལ་ སོགས་པ་ལས་ཆུ་དང་མེ་དག་་་་
འབྱུང་བའི་ཕྱིར་ཏེ། དེ་བཞིན་དུ་འདིར་ཡང་རང་རིག་པ་མེད་པར་དྲན་
པ་ཇི་ལྟར་འབྱུང་བ་དེ་ལྟར་སྟོན་པར་འགྱུར་རོ། །ཞེས་གསུངས་པའི་ཕྱིར།
གཞན་ཡང་ཤེས་པ་རང་གིས་རང་རིག་པ་ཐ་སྙད་དུ་ཡོད་པར་ཐལ།
འདོད་པའི་ཕྱིར། འདོད་ན། སྔོ་འཛིན་དབང་ཤེས་རང་དུས་སུ་རང་
གིས་རང་མྱོང་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ།
སྤྱོད་འཇུག་ལས། གཞན་མྱོང་བ་དང་འབྲེལ་བ་ལས། དྲན་འགྱུར་བྱི་
བའི་དུག་བཞིན་ནོ། ། ཞེས་དང༌། ཤི་བི་བྷུ་ཏི་ཙནྡའི་སྤྱོད་འགྲེལ་ཁྱད་
པར་གསལ་བྱེད་ལས། དགོངས་པ་ནི་འདི་ལྟར་སྟེ། ཇི་ལྟར་སྨུག་པའི་
དུས་སུ་དུག་མ་བསླངས་ཀྱང་དུག་གཞན་དུ་ལྡང་བ་ལྟར་ཡུལ་མྱོང་བའི་
དུས་སུ་རྣམ་ཤེས་མ་མྱོང་ཡང༌། དུས་གཞན་དུ་དྲན་ཏེ་འགྲོ་ཞིང་གྱོ་མོག་
ལ་སོགས་པས་རྨའི་རྣམ་ཤེས་བཞིན་ནོ། ། ཞེས་དང༌། དགེ་བའི་ལྷའི་
སྤྱོད་འགྲེལ་ལེགས་པར་སྦྱར་བ་ལས། འདི་ལ་བྱི་བའི་དུག་ཇི་ལྟར་དྲན་
_92



པར་འགྱུར་ཞེས་དྲི་བར་སྦྱར་ཏེ། དེ་ཡང་དབྱར་གྱི་ཚེ་བྱི་བ་དུག་དང་
བཅས་པར་འགྱུར་ལ། དེ་དག་ཡོད་པར་རྟོག་པ་ན་སྦྲུལ་གྱི་མཆེ་བས་
ཟིན་པའི་རྗེས་ཐོག་ལ་སྦྲུལ་ནི་མ་མཐོང་བར་གྱུར་བ་དང༌། ལུས་ལ་་
གནོད་པའི་འགྱུར་བ་མཐོང་བས་བྱི་བའི་དུག་མེད་བཞིན་དུ་དེའི་དུག་གིས་
ཟིན་པའི་དྲན་པ་འབྱུང་མོད་ཀྱི་སྦྲུལ་གྱི་དུག་ནི་དེ་ལས་གཞན་པ་ཉིད་ཡིན་
ནོ༑ ༑ དེ་བཞིན་དུ་རྨའམ་ལུས་གྱི་ནད་གཞན་ལས་བྱི་བའི་དུག་གི་ཤེས་པ་
མེད་པ་བཞིན་དུ་དྲན་པ་དང་འདྲ་བར་རང་རིག་པ་མེད་པ་ཉིད་དུ་བརྗོད་
པ་རྣམ་པར་ཤེས་པའི་དྲན་པ་འབྱུང་བ་ ཡིན་ནོ། ། ཞེས་དང༌། ཤེར་་
འགྲེལ་ཀེ་ཏ་ཀ་ལས། ད་ལྟ་སྔོ་འཛིན་རྣམ་ཤེས་དྲན་པ་ནི་སྔར་སྔོ་འཛིན་
རང་གིས་རང་མྱོང་བའི་འབྲས་རྟགས་མིན་ཏེ། གཞན་སྔོ་སོགས་ཡུལ་
མྱོང་བ་དེ་དང་ཡུལ་ཡུལ་ཅན་གྱི་འབྲེལ་བ་ལས་ད་ལྟ་ཡུལ་ཅན་སྔོ་འཛིན་
ཀྱང་དྲན་པར་འགྱུར་ཏེ། འདིར་སྔོན་པོ་དང་བྲལ་བའི་སྔོ་འཛིན་ཡན་
གར་བ་ནི་ནམ་ཡང་དམིགས་པ་མིན་པས་ན། ནམ་སྔར་ཉམས་སུ་མྱོང་
བའི་སྔོན་པོ་དྲན་པ་ན་དེ་འཛིན་བྱེད་ཡུལ་ཅན་གྱི་རྣམ་པ་དྲན་པའི་རྟོག་
པའང་སྐྱེ་བ་ཡིན་གྱི། སྔོན་པོ་ལས་ལོགས་སུ་ཆད་པའི་སྔོ་འཛིན་ཞིག་
སྔར་ཉམས་སུ་མྱོང་བས་ནི་མ་ཡིན་ནོ། །དེ་དཔེར་ན་དགུན་དུས་དུག་ཅན་
གྱི་བྱི་བས་རྨུགས་པ་ན་རྨུགས་པ་ཙམ་མྱོང་གི་དེ་དུས་དུག་ཉམས་སུ་མ་
མྱངས་ཀྱང་སླར་དཔྱིད་འབྲུག་གི་སྒྲས་དུག་བསླངས་བར་གྱུར་བ་ན་སྔར་རྨ་
དང་མཉམ་དུ་བདག་ལ་དུག་ཞུགས་སོ་ཞེས་སྔར་གྱི་དུག་ལ་དམིགས་པའི་
ཤེས་པ་གདོད་སྐྱེ་བ་བཞིན་ནོ་ཞེས་སོགས་གསུངས་པའི་ཕྱིར། ཁྱབ་པ་
མེད་ན་དཔེ་དོན་ཇི་ལྟར་སྦྱོར་ལེགས་པར་སོམས་ཤིག
གཞན་ཡང་མར་མེ་རང་གིས་རང་གསལ་བ་ཡོད་པར་ཐལ། ཤེས་
པ་རང་གིས་རང་རིག་པ་ཡོད་པའི་ཕྱིར། འདོད་མི་ནུས་ཏེ། མར་མེ་
ལ་བསལ་བྱའི་མུན་པ་མེད་པའི་ཕྱིར་དང༌། དེ་ལྟར་ན་མུན་པས་རང་
གིས་རང་བསྒྲིབས་ནས་མུན་ཁུང་གི་གཟུགས་གསལ་བོར་མཐོང་བ་སོགས་
93



ཧ་ཅང་ཐལ་བའི་ཕྱིར། དེར་ཐལ། དབུ་མ་རྩ་བ་་ ལས། མར་མེ་
རང་དང་གཞན་གྱི་དངོས། ། གལ་ཏེ་སྣང་བར་བྱེད་འགྱུར་ན། ། མུན་
པའང་རང་དང་གཞན་གྱི་དངོས། །བསྒྲིབ་པར་འགྱུར་བ་ཐེ་ཚོམ་མེད། །
ཅེས་དང༌། ཚིག་གསལ་ལས། མར་མེ་བཞིན་དུ་མུན་པ་ཡང་རང་དང་
གཞན་གྱི་དངོས་པོར་རྟོགས་པའི་བྱ་བ་བྱེད་པར་འགྱུར་རོ། ། དེའི་ཕྱིར་
གཞན་བཞིན་དུ་བདག་ཉིད་ལ་ཡང་བསྒྲིབ་པར་འགྱུར་རོ། །གལ་ཏེ་མུན་
པས་བདག་ཉིད་སྒྲིབ་པར་བྱེད་ན་ནི་མུན་པས་བསྒྲིབས་པའི་ཕྱིར་དེ་ཉིད་
ཀྱང་མི་དམིགས་པར་འགྱུར་ཏེ། བུམ་པ་ལ་སོགས་པ་བཞིན་ནོ། ། ཞེས་
དང༌། ཞིབ་མོ་རྣམ་འཐག་ལས། གཞན་ཡང་མར་མེ་ནི་བདག་ཉིད་
གསལ་བར་བྱེད་པ་མ་ཡིན་ཏེ་མུན་པ་མེད་པའི་ཕྱིར། མར་མེ་ནི་རང་གི་
བདག་ཉིད་ཀྱང་གསལ་བར་བྱེད་པ་མ་ཡིན་ནོ། །མར་མེ་ལ་ནི་མུན་པ་ཡོད་
པ་མ་ཡིན་ན་ཇི་ལྟར་གསལ་བར་བྱེད་དེ། མར་མེ་དང་གསལ་བ་ཞེས་བྱ་
བ་དོན་གཅིག་པ་ཡིན་ནོ། །དེ་ལ་མུན་པ་ཡོད་པ་མ་ཡིན་ཏེ། འགལ་བའི་
ཕྱིར་རོ། །གཞན་ཡང་ཕྱིན་ཅི་ལོག་ཏུ་ཐལ་བར་འགྱུར་བའི་ཕྱིར། མུན་
པ་ཡང་བདག་ཉིད་ལ་སྒྲིབ་པར་བྱེད་པར་འགྱུར་རོ། །ཞེས་དང༌། རྩོད་
ཟློག་ལས། ཇི་ལྟར་མེ་ཡིས་གཞན་བདག་ཉིད། ། གསལ་བྱེད་དེ་བཞིན་
རང་བདག་ལྟར། །དེ་བཞིན་ཚད་མ་རྣམས་ཀྱང་ནི། །རང་བཞིན་བདག་
ཉིད་སྒྲིབ་ཅེ་ན། ། སྨྲས་པ་དེ་ནི་མི་མཐུན་ཏེ། ། མུན་ཁུང་ནང་གི་བུམ་པ་
བཞིན། ། དེ་ལ་མི་དམིགས་མ་མཐོང་ལ། ། མེ་ནི་རང་ཉིད་གསལ་བྱེད་
མིན། ། གལ་ཏེ་ཁྱོད་ཀྱི་ཚིག་གིས་ནི། །མེ་ཡི་རང་བདག་གསལ་བྱེད་ན། །
འོ་ན་མེ་ཡིས་གཞན་བཞིན་དུ། །རང་ཉིད་སྲེག་པའང་བྱེད་པར་འགྱུར། །
གལ་ཏེ་ཁྱོད་ཀྱིས་ཚིག་གིས་ནི། ། མེ་ཡིས་རང་གཞན་གསལ་བྱེད་ན། །མེ་
བཞིན་དུ་ནི་མུན་པ་ཡང༌། ། རང་གཞན་བདག་ཉིད་བསྒྲིབ་པར་འགྱུར། །
ཞེས་སོགས་གསུངས་པའི་ཕྱིར།
གཞན་ཡང་རང་རིག་མེད་ན་ཡུལ་ཅན་དྲན་པ་མི་སྲིད་པས་ཁྱབ་
94



པར་ཐལ། འདོད་པའི་ཕྱིར། འདོད་མི་ནུས་ཏེ། དབུ་མ་འཇུག་པ་
ལས། གང་ཕྱིར་གང་གིས་ཡུལ་མྱོང་གྱུར་དེ་ལས། །དྲན་པ་འདི་གཞན་
ང་ལ་ཡོད་མིན་པའི། ། དེ་ཕྱིར་བདག་གིས་མཐོང་སྙམ་དྲན་འགྱུར་ཏེ། །
འདི་ཡང་འཇིག་རྟེན་ཐ་སྙད་ཚུལ་ལུགས་ཡིན། ། ཞེས་གསུངས་པའི་ཕྱིར།
དེ་ལྟར་བརྟགས་ན་ཅིས་ཀྱང་རང་རིག་ཐ་སྙད་དུའང་མེད་པ་འདྲ་བས་དེ་
ལྟར་དུ་ཁས་བླངས་ན་མི་ཕམ་རིང་ལུགས་དང་འགལ་ཞིང་མ་བླངས་ན་
ལུང་དེ་དག་གི་དགོངས་པ་གང་ཡིན་དང༌། ཁྱད་པར་དུ་ཤེས་པ་རང་
གིས་རང་རིག་པ་ཐ་སྙད་དུ་ཡོད་ཀྱང་མར་མེ་རང་གིས་རང་གསལ་བ་དང༌།
མུན་པ་རང་གིས་རང་སྒྲིབ་པ་ཐ་སྙད་དུ་ཡོད་མི་དགོས་ པའི་ཚུལ་དང༌།
ཤེས་པས་རང་དུས་སུ་རང་མ་མྱོང་བ་ཞེས་སོགས་ཀྱི་ཚིག་འགྲེལ་ཇི་ལྟར་
ཡིན་སོགས་ཇི་བཞིན་ཕྲན་ནས་དཔྱད་མ་ནུས་པས་རྒྱལ་བའི་གསུང་རབ་
དགོངས་འགྲེལ་དང་བཅས་པ་ལ་གཞན་དྲིང་མི་འཇོག་པའི་བློ་གྲོས་མཆོག་
གི་ནོར་དང་ལྡན་པའི་སྔ་འགྱུར་མཁས་པའི་དབང་བོ་གང་དག་གིས་དེ་
རྣམས་ལེགས་པར་ཁྲོལ་བའི་བཀའ་དྲིན་ལན་བརྒྱར་ཞུ་ཞུ། ། ། །
ཆོས་ར།
95



བྦཟླ༡༧ཁྲིད་ཚོཇཨིཛ་ཝཐgཛ་།
སྤྲུལ་བློ་བཟང་ནོར་བུ།
ཡང་སྔ་རབས་པ་དག་གིས་ཟླ་བའི་ལུགས་ལ་མཉམ་བཞག་གི་ལྟ་བ་
རྣམ་གྲངས་མིན་པའི་དོན་དམ་གཏན་ལ་འབེབ་པའི་སྐབས་སུ་གཤིས་ལ་
ཅིར་ཡང་མ་གྲུབ་པ་ལྟར་ཁས་ཀྱང་ཅི་ཞིག་ལེན་ཏེ་མི་ལེན། དེའི་ཕྱིར་
རང་དབང་གིས་སམ་རང་ངོར་ཁས་ལེན་མེད་ཅེས་དང་། རྗེས་ཐོབ་ཀྱི་
གཞལ་ཚུལ་ལྟར་བདེན་གཉིས་སོ་སོར་ཕྱེས་ནས་ཐ་སྙད་ཀྱི་སྣང་ཚུལ་གཏན་
ལ་འབེབ་པའི་སྐབས་སུ་འཇིག་རྟེན་པའི་ལྟ་བ་ལ་གནས་ནས་བདེན་གཉིས་
སོ་སོར་ཁས་ལེན་པའི་ཕྱིར་གཞན་ངོར་ཁས་ལེན་ཡོད་ཅེས་གསུངས་པ་ལ།
གཞན་དག་གིས་འཆད་ཚུལ་འདི་དག་ཀླུ་སྒྲུབ་ཡབ་སྲས་ཀྱི་བཞེད་པ་མཐར་
ཐུག་པ་ཡིན་ན། མགོན་པོ་ཀླུ་སྒྲུབ་ཡབ་སྲས་དང་ཟླ་བ་གྲགས་པ་སོགས་
ཀྱི་གཞུང་ན་གསལ་བོར་བཤད་ཡོད་དགོས་པ་ལ་དེ་དག་ན་ཚིག་ཟུར་ཙམ་
ཡང་མེད་པའི་ཕྱིར་ཁ་ནས་དམ་བཅའ་བ་ཙམ་དུ་ཟད་དོ། །ཞེས་ཆེས་ཆེར་
འགོག་པའི་སྟངས་ཀ་ཙམ་བྱས་འདུག་ཀྱང༌། རྨོངས་རྟུལ་བ་བདག་གིས་
ནི་སློབ་དཔོན་ཡབ་སྲས་ཀྱི་གཞུང་ལ་ཐོས་བསམ་རྒྱ་ཆེར་བྱས་པ་མེད་པས་
དེ་རིགས་ཆེར་མ་འཚལ་ཡང༌། འཇུག་པ་ལས། ཇི་ལྟར་ཕུང་བོ་སྤངས་
ནས་ ཞིར་ཞུགས་པའི། ། དགྲ་བཅོམ་རྣམས་ལ་ཡོད་པ་མིན་དེ་ལྟར། །
འཇིག་རྟེན་ལ་ཡང་མེད་ན་དེ་བཞིན་འདི། ། འཇིག་རྟེན་ལས་ཀྱང་ཡོད་
ཅེས་ བདག་མི་སྨྲ། ། ཞེས་དང༌། དེའི་རང་འགྲེལ་ལས། ཇི་ལྟར་དགྲ་
བཅོམ་པ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་



ཞུགས་པ་རྣམས་ལ། བདག་ཉིད་ཐམས་ཅད་དུ་ཀུན་རྫོབ་ཡོད་པ་མ་ཡིན་
པ་དེ་བཞིན་དུ། གལ་ཏེ་འཇིག་རྟེན་པ་ལ་ཡང་ཡོད་པར་མི་འགྱུར་ན་ནི་
དེ་བཞིན་དུ་དགྲ་བཅོམ་པའི་ཕུང་པོ་ལ་སོགས་པ་བཞིན་དུ་འདི་དག་ཡོད་
དོ་ཞེས་འཇིག་རྟེན་ལ་ལྟོས་ནས་ཀྱང་ཁོ་བོས་མི་སྨྲ་སྟེ། དེའི་ཕྱིར་གཞན་
ལ་རག་ལས་པ་ཉིད་ཀྱི་སྒོ་ནས་བདག་གིས་ཀུན་རྫོབ་ཁས་བླངས་ཀྱི་རང་
དབང་དུ་ནི་མ་ཡིན་ནོ་ཞེས་སོགས་ཀྱི་གཞུང་ན་གསལ་བོར་བཤད་འདུག་
པས་དེ་ཁྱོད་ཀྱིས་མ་མཐོང་བ་ག་ལ་ཡིན་ཡང་མ་སྨྲས་པ་ནི་ཁྱོད་རང་བློ་གཟུ་
བོར་གནས་པའི་ནང་གི་གཟུགས་བརྙན་འཆར་བའི་མེ་ལོང་ གཅིག་ ཏུ་་
འཁུམས་སོ། །
ཡང་ཁ་ཅིག་སྔ་མ་ན་རེ་སློབ་དཔོན་ཡབ་སྲས་ཀྱི་གཞུང་ལས་ཁས་
ལེན་མེད་པར་བཤད་པ་དེ་དག་ཁས་ལེན་ནམ་ཕྱོགས་འདི་མེད་ཅེས་ཁས་
ལེན་བྱེ་བྲག་པ་ཞིག་མེད་པར་བཤད་ཀྱི་ཕྱོགས་སམ་ཁས་ལེན་གཏན་མེད་
ཅེས་བཤད་པ་མ་ཡིན་པས་ངེད་ཅག་གིས་བཤད་པ་དེ་ལུང་དེ་དག་དང་
ཡང་འགལ་བ་མེད་དོ་ཞེས་ཟེར། དེ་ལྟ་ན་རྩོད་ཟློག་ལས། གང་ཚེ་ང་
དམ་བཅའ་འགའ་ཡོད། ། དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་
མེད་པས་ན། །ང་ནི་སྐྱོན་མེད་ཁོ་ན་ཡིན། །ཞེས་གསུངས་པ་དེ་ཡང་ཁས་
ལེན་ནམ་ཕྱོགས་བྱེ་བྲག་པ་བདེན་གྲུབ་མི་བཞེད་པ་ཙམ་ལ་སྦྱར་དགོས་
ནའང་དེ་ནི་དེའི་གོང་དུ། གལ་ཏེ་དངོས་པོ་ཐམས་ཅད་ཀྱི། ། རང་་་
བཞིན་ཀུན་ལ་ཡོད་མིན་ན། ། ཁྱོད་ཀྱི་ཚིག་ཀྱང་རང་བཞིན་མེད། །རང་
བཞིན་ཟློག་པར་མི་ནུས་སོ། །ཞེས་དང༌། འགོག་པའི་འགོག་པའང་དེ་
ལྟ་ཞེས། ། འདོད་པ་དེ་ཡང་བཟང་མིན་ཏེ། ། དེ་ ལྟ་ ན་འང་ཁྱོད་དམ་་་
བཅའོ། ། མཚན་ཉིད་སྐྱོན་ཡོད་ངེད་ལ་མིན། ། ཞེས་དངོས་སྨྲ་བ་ན་རེ།
དབུ་མ་བ་ཁྱོད་ཀྱི་ལུགས་ལ་དངོས་པོ་ཐམས་ཅད་རང་བཞིན་མེད་པ་ཡིན་
ན་ཁྱོད་ཀྱི་ཚིག་ཀྱང་རང་བཞིན་མེད་པ་ཡིན་དགོས་ཤིང༌། དེས་ན་ཚིག་
97



དེ་ཡིས་རང་བཞིན་གྱི་དངོས་པོ་ཟློག་མི་ནུས་སོ་ཞེས་པ་ལ། དབུ་མ་བ་ན་
རེ༑ འོ་ན་ཁྱོད་ཀྱིས་རྣམ་པ་འདི་ཉིད་ཀྱིས་འགོག་པའི་འགོག་པ་ཡང་མི་
འཐད་དེ། ཁྱོད་ཀྱིས་དངོས་པོ་ཐམས་ཅད་རང་བཞིན་གྱིས་གྲུབ་པར་
འགོག་པའི་ཚིག་ཀྱང་འགོག་པར་བྱེད་པས་དེའི་ན་དེ་འདྲའི་ཚིག་གང་ཡིན་
པ་དེ་ཡང་མི་འཐད་དོ་ཞེ་ན། ཡང་དངོས་སྨྲ་བ་ན་རེ། ཁྱོད་ཀྱིས་
བཤད་པ་དེ་ཡང་བཟང་བོ་མ་ཡིན་ཏེ། ཁྱོད་ལ་རང་བཞིན་མེད་པར་
དམ་བཅའ་བས་མཚན་ཉིད་འདི་ཐོབ་ཀྱི་ངེད་ལ་ནི་མེད་པས་དེ་ལྟ་ཡིན་ན་
ནི་འགོག་པ་འགོག་པའི་ཚིག་ཀྱང་མི་འཐད་པ་མ་ཡིན་ནོ་ཞེས་པའི་ལན་དུ་
སྦྱར་དགོས་པ་གང་ཞིག དེ་ལྟར་ན་ཁྱོད་ཀྱིས་ཆོས་ ཐམས་ ཅད་རང༌
བཞིན་མེད་པར་ཁས་ལེན་པས་དེ་ལྟར་སྒྲུབ་པའི་གཏན་ཚིགས་སོགས་ཀྱང་
མེད་པར་འགྱུར་ལ། ངེད་ལ་རང་བཞིན་མེད་པར་དམ་བཅའ་བ་མེད་
པས་རང་བཞིན་མེད་པར་སྒྲུབ་པ་འགོག་བྱེད་ཀྱི་ཚིག་ཀྱང་འཐད་དོ་ཞེས་
པའི་ལན་དུ། ང་ལ་ཆོས་ ཐམས་ཅད་བདེན་གྲུབ་དུ་ཁས་ལེན་པ་མེད་
པས་སྐྱོན་གང་ཡང་མེད་ཅེས་བཤད་དགོས་པས་དེ་ནི་འབྲེལ་མེད་འཁྱོག་
བཤད་ཀྱི་ལན་དུ་འགྱུར་བ་གཟུར་གནས་བློ་ལྡན་ཀུན་གྱིས་བལྟས་ཙམ་གྱིས་
ངེས་པ་རྙེད་པ་འདི་བཞིན་ཡིན་པའི་ཕྱིར་རོ། །
ཡང་སྟོང་ཉིད་བདུན་ཅུ་བ་ལས། གནས་པའམ་སྐྱེ་འཇིག་ཡོད་
མེད་དམ། ། དམན་པའམ་མཉམ་པའམ་ཁྱད་པར་ཅན། ། སངས་རྒྱས་་
འཇིག་རྟེན་མཉན་དབང་གིས། །གསུང་གི་ཡང་དག་དབང་གིས་མིན། །
ཞེས་དང༌། དེའི་རང་འགྲེལ་ལས། སླར་ཡང་འདི་དག་འཇིག་རྟེན་གྱི་
ཐ་སྙད་ཀྱི་ངོར་འཇུག་པར་མཛད་པའི་དགོས་པ་ ཅི་ཞེ་ན། འདི་ལ་་་
དགོས་པ་ཆེ་སྟེ་འཇིག་རྟེན་པའི་ཐ་སྙད་ཁས་མ་བླངས་ན་འཇིག་རྟེན་པ་
དང་མི་མཐུན་པས་རྟག་ཏུ་འཇིག་རྟེན་པའི་ལོག་རྟོག་ལས་ཟློག་པར་ནུས་
པ་མ་ཡིན་ཏེ། ཞེས་དང༌། ཡང་སངས་རྒྱས་བཅོམ་ལྡན་འདས་ཞེས་བྱ་
_98



བ་ཇི་ལྟར་རྟོགས་པའི་ཆོས་ཉིད་ལ་གནས་པར་གྱུར་ན། དེའི་ཚེ་སངས་
རྒྱས་དེ་རྣམས་ལ་དགོས་པ་མེད་པར་འགྱུར་ཏེ། ཆོས་ཉིད་ལ་གནས་པ་
རྣམས་གཞན་གྱི་དོན་མི་མཛད་པའི་ཕྱིར་རོ། ། ཞེས་དང༌། ཡང་རང་
གིས་རྟོགས་པའི་ཆོས་ཉིད་ཁོ་ན་ལ་སྒྲོ་བཏགས་ནས་རྗོད་བྱེད་དང་བརྗོད་
བྱའི་ཐ་སྙད་ལ་གནས་ཏེ་ཉེ་བར་སྟོན་པར་མ་གྱུར་ན། དེ་ཡང་འཇིག་
རྟེན་པའི་དོན་སྒྲུབ་པར་མི་ནུས་ལ། ཞེས་དང༌། ད་
1:|: གཞན་ཡང་། རྩ་བ་ལས། ཇི་ལྟར་ཀླ་ ཀློ་ སྐད་གཞན་ གྱིས། །
བཟུང་བར་མི་ནུས་དེ་བཞིན་དུ། ། འཇིག་རྟེན་པ་ཡིས་མ་གཏོགས་པ། །
འཇིག་རྟེན་བཟུང་བར་ནུས་མ་ཡིན། ། ཞེས་དང༌། ཚིག་གསལ་ལས།
འཕགས་པ་རྣམས་ཀྱིས་དོན་དམ་པ་ནི་ཅང་མི་གསུང་བ་ཡིན་ཏེ། དེའི་
ཕྱིར་གང་ལ་འཐད་པ་དང་འཐད་པ་མ་ཡིན་པ་མི་མངའ་བར་འགྱུར་བ་དེ་
དག་ལ་སྤྲོས་པ་མངའ་བར་ག་ལ་འགྱུར། གལ་ཏེ་འཕགས་པ་རྣམས་
འཐད་པ་གསུང་བར་མི་མཛད་ན་ད་ནི་ཅི་ཞིག་གིས་འཇིག་རྟེན་པས་དོན་
དམ་པ་ཁོང་དུ་ཆུད་པར་མཛད་ཅེ་ན། འཕགས་པ་རྣམས་ནི་འཇིག་རྟེན་
གྱི་ཐ་སྙད་ཀྱིས་འཐད་པ་མི་གསུང་གི་འོན་ཀྱང་འཇིག་རྟེན་ཁོ་ན་ལ་རབ་ཏུ་
གྲགས་པའི་འཐད་པ་གང་ཡིན་པ་དེ་དག་གཞན་རྟོགས་པར་བྱ་བའི་ཕྱིར་
ཞལ་གྱིས་བཞེས་ནས་དེ་ཉིད་ཀྱིས་འཇིག་རྟེན་ཁོང་དུ་ཆུད་པར་མཛད་
དོ༑ ༑ཞེས་ དང༌། ཡང་ དེ་ ལས། བཅོམ་ ལྡན་ འདས་ ཀྱིས་ ཀྱང་།
འཇིག་རྟེན་ང་དང་ལྷན་ཅིག་རྩོད་ཀྱི་ང་ནི་འཇིག་རྟེན་དང་མི་རྩོད་དེ་གང་
འཇིག་རྟེན་ན་ཡོད་པར་འདོད་པ་དེ་ནི་ང་ཡང་ཡོད་པར་བཞེད་དོ། །གང་
འཇིག་ རྟེན་ ན་ མེད་ པར་ འདོད་ པ་དེ་ ནི་ ང་ ཡང་ མེད་ པར་ བཞེད་ དེ།
ཞེས་བྱ་བའི་ལུང་ལས་ནི་ཐོག་མ་ཁོ་ནར་རེ་ཞིག་བཅོམ་ལྡན་འདས་ཀྱིས།
གང་གིས་ན་དེ་ལྟར་སྣོད་ཀྱི་འཇིག་རྟེན་དང་སེམས་ཅན་གྱི་འཇིག་རྟེན་
ཐོག་མར་རླུང་གི་དཀྱིལ་འཁོར་ནས་སྲིད་པའི་རྩེ་མོ་ལ་ཐུག་པ་ནམ་མཁའི་
99



ཁམས་ཀྱི་མཐར་ཐུག་པའི་སྐྱེ་བ་དང་གནས་པ་དང་འཇིག་པ་ཕྱིན་ཅི་མ་
ལོག་པ་རབ་ཏུ་དབྱེ་བ་སྣ་ཚོགས་པ་དང་བཅས་པ། རྒྱུ་དང་བཅས་པ།
འབྲས་བུ་དང་བཅས་པ། རོ་མྱོང་བ་དང་བཅས་པ་ཉེས་དམིགས་དང་
བཅས་པ་ཉེ་བར་བསྟན་པ། བཅོམ་ལྡན་འདས་ཐམས་ཅད་མཁྱེན་ཅིང་
ཐམས་ཅད་གཟིགས་པ་འདི་ནི་འཇིག་རྟེན་གྱི་བྱུང་ཚུལ་མ་ལུས་པ་མཁྱེན་
པ་ཡིན་ནོ་སྙམ་དུ་བདག་ཉིད་ལ་འཇིག་རྟེན་གུས་པ་བསྐྱེད་པར་བྱ་བའི་
ཕྱིར། ། དེའི་ ལྟ་བ་ལ་ལྟོས་ནས་གདུལ་བྱའི་སྐྱེ་བོ་རང་ལ་ གྲགས་ པའི་་་
དངོས་པོ་རབ་ཏུ་ཕྱེ་བ་དང༌། རང་གི་ངོ་བོ་རྣམ་པར་ཕྱེ་བ་ཐོས་ནས་མོས་
པ་མངོན་པར་སྐྱེ་བ་ལ། ཕུང་བོ་དང༌། ཁམས་དང་སྐྱེ་མཆེད་ལ་་་་
སོགས་པ་མ་རིག་པའི་རབ་རིབ་ཅན་དག་གིས་བདེན་པར་བརྟགས་པ་གང་
ཡིན་པ་དེ་ཉིད་ཡོད་པ་ཡིན་ནོ་ཞེས་གསུངས་སོ། །ཞེས་དང་། ཡང་བྷིནྡྷཱ།
བ་ལི་ཏ་ལས། འདི་ལྟ་སྟེ་དཔེར་ན་གྲོང་མི་གཉིས་ཞིག་བྱ་བ་འགའ་ཞིག་
ལ་གྲོང་ཁྱེར་དུ་དོང་བ་ན་ལྟད་མོའི་ཕྱིར་ལྷ་ཁང་དུ་ཞུགས་ནས་རི་མོ་བལྟ་
བར་བརྩམས་པ་དང་དེ་ན་གཅིག་གིས་སྨྲས་པ། ལག་ན་མདུང་རྩེ་གསུམ་
པ་ཐོགས་པ་གང་ཡིན་པ་འདི་ནི་སྲེད་མེད་ཀྱི་བུའོ། ། ལག་ན་འཁོར་ལོ་
ཐོགས་པ་གང་ཡིན་པ་འདི་ནི་དབང་ཕྱུག་ཆེན་པོའོ། ། ཅིག་ཤོས་ཀྱིས་སྨྲས་
པ༑ ཁྱོད་ཀྱིས་ལོག་པར་བཟུང་སྟེ་ལག་ན་མདུང་རྩེ་གསུམ་པ་ཐོགས་པ་
འདི་ནི་དབང་ཕྱུག་ཆེན་པོའོ། །ལག་ན་འཁོར་ལོ་ཐོགས་པ་ནི་སྲེད་མེད་ཀྱི་
བུའོ་ཞེས་དེ་གཉིས་རྩོད་པ་ན། ཉེ་འཁོར་ན་ཀུན་ཏུ་རྒྱུ་ཞིག་འདུག་པའི་
གམ་དུ་དོང་སྟེ་ཕྱག་འཚལ་ནས་དེ་ལ་རང་རང་གི་བསམ་པ་སྨྲས་པ་དང་།
དེས་གཅིག་ལ་ནི་ཁྱོད་ཟེར་བ་བདེན་ནོ་ཞེས་སྨྲས་པ་དང༌། ཅིག་ཤོས་ལ་
ནི་མི་བདེན་ནོ་ཞེས་གང་སྨྲས་ན་དེ་ལ་ཀུན་ཏུ་རྒྱུ་དེས་ཇི་ལྟར་འདི་ན་དབང་
ཕྱུག་ཆེན་པོ་འགའ་ཡང་མེད་ལ། སྲེད་མེད་ཀྱི་བུ་ཡང་མེད་དེ་འདི་དག་
ནི་རྩིག་པ་ལ་བརྟེན་པའི་རི་མོ་བྲིས་པའོ་ཞེས་བྱ་བ་དེ་ལྟར་ཤེས་མོད་ཀྱི་
100



འཇིག་རྟེན་གྱི་ཐ་སྙད་ཀྱི་དབང་གིས་འདི་ནི་བདེན་ནོ། །འདི་ནི་མི་བདེན་
ནོ་ཞེས་སྨྲས་ པ་ལ་རྫུན་གྱི་ཚིག་གི་སྐྱོན་ཅན་དུ་མ་གྱུར་བ་དེ་བཞིན་དུ།
བཅོམ་ལྡན་འདས་ཀྱིས་ཀྱང་དངོས་པོ་རྣམས་ངོ་བོ་ཉིད་ཀྱིས་སྤྲོས་བྲལ་དུ་
གཟིགས་ཀྱང་། འཇིག་རྟེན་གྱི་ཐ་སྙད་ཀྱི་དབང་གིས་འདི་ནི་ཡང་དག་
པ་ཉིད་དོ། །འདི་ནི་ཡང་དག་པ་མ་ཡིན་པ་ཉིད་དོ་ཞེས་སོགས་གསུངས་པ་
ལྟར་བདག་ཅག་གི་སྟོན་པས་ཀྱང་འཇིག་རྟེན་རང་གི་ལྟ་བ་ལ་གནས་ཏེ་ཕྱི་
སྣོད་ཀྱི་འཇིག་རྟེན་ནང་བཅུད་ཀྱི་སེམས་ཅན་དེ་དག་གི་རྒྱུ་འབྲས་བུ་རོ་
མྱང་བ་ཉེས་དམིགས་ལ་སོགས་པའི་གདུལ་བྱའི་སྐྱེ་བོ་རང་ལ་གྲགས་པའི་
རབ་ཏུ་དབྱེ་བ་མང་པོ་ཞིག་བསྟན་ན་འཇིག་རྟེན་པ་དག་གིས་བཅོམ་ལྡན་
འདས་ནི་ཐམས་ཅད་མཁྱེན་པ་ཡིན་ནོ་སྙམ་དུ་ཡིད་ཆེས་ནས་དེའི་གསུང་
ལ་འཇུག་སྟེ་རིམ་གྱིས་དེ་དག་ཐར་བ་ལ་དཀྲི་བར་ནུས་པ་ཡིན་གྱི། དེ་
མིན་དང་བོ་ནས་བཅོམ་ལྡན་འདས་རང་ཉིད་ཀྱི་གཟིགས་པ་ལྟར་སྤྲོས་བྲལ་
བསམ་བརྗོད་ལས་འདས་པ་བསྟན་ན་འདིས་ནི་ཐ་སྙད་ཀྱི་གནས་ཚུལ་ལ་
སྐུར་བ་བཏབ་བོ་སྙམ་སྟེ་སུ་ཡང་ཉན་མཁན་མི་འབྱུང་བ་ནི་ད་ལྟའི་དགེ་
བའི་བཤེས་གཉེན་དག་གིས་གདུལ་བྱ་དཀྲི་བའི་ཐབས་འདི་ཁོ་ནས་ཀྱང་
ཤེས་པར་འགྱུར་བའི་ཕྱིར་རོ། །དེས་ན་ཕྱི་ནང་གི་དངོས་པོ་འདི་དག་ཡོད་
མེད་ཡིན་མིན་སོགས་སྤྲོས་མཐའ་ལས་འདས་པའི་ཆོས་ཀྱི་དབྱིངས་ཀྱི་རང་
བཞིན་དུ་ཅི་ལ་འགྱུར་ཏེ། བཅོམ་ལྡན་འདས་ཀྱིས་ཀྱང་མདོ་སྡེ་དག་ལས་
ཆོས་རྣམས་ཀྱི་རང་དང་སྤྱིའི་མཚན་ཉིད་མ་འདྲེས་པར་གསལ་བར་བསྟན་
པ་མ་ཡིན་ནམ་སྙམ་དུ་མི་སེམས་ཏེ་བཅོམ་ ལྡན་འདས་ཀྱིས་ཆོས་གང་་་་
བསྟན་པ་དེ་དག་ཁོ་རང་གི་རིང་ལུགས་དང་དོན་གྱི་གནས་ཚུལ་ལ་དེ་ལྟར་
ཡོད་པ་ཁོ་ནར་མ་ངེས་ཏེ། འཇིག་རྟེན་པ་རྣམས་ལ་བརྡ་འཕྲོད་ཅིང་
དོན་དེས་གང་ཟག་དེ་རིམ་གྱིས་ ཐར་བ་ལ་དཀྲི་བའི་ཐབས་ཙམ་ ཞིག་་་་
གསུངས་པ་ཡིན་པའི་ཕྱིར། དཔེར་ན་གདོན་གྱིས་བརླམས་པའི་སྨྱོན་པ་
101



ལ་ཇི་སྲིད་གདོན་གྱིས་བཟུང་བ་མ་བཏང་བ་དེ་སྲིད་དུ་ཁོ་རང་གི་སྣང་བ་དེ་
ཉིད་གཞིར་བཞག་ཏེ་མ་བཤད་ན་བརྡ་འཕྲོད་མི་སྲིད་པ་བཞིན་ནོ། །དེས་
ན་བཅོམ་ལྡན་འདས་ཀྱི་ཡང་རིང་ལུགས་ཁས་ལེན་མེད་པ་འདི་ཁོ་ན་ཡིན་
པར་ཤེས་པར་བྱའོ། །
ཡང་ལས་དང་བོ་པ་དག་གིས་རང་ཅག་ལ་སྣང་བའི་སྣོད་བཅུད་ཀྱི་
དངོས་པོ་འདི་དག་ཅིས་ཀྱང་ཡོད་དགོས་ཏེ། བདག་གིས་མིག་གིས་ཀྱང་
མཐོང༌། ལག་པས་ཀྱང་རེག་ཏུ་ཡོད། དེ་བཞིན་དུ་གྲོགས་གཞན་གྱིས་
ཀྱང་མཐོང་བའི་ཕྱིར་རོ་སྙམ་དུ་འཁྲུལ་བ་འབྱུང་བ་ཡིན་མོད། འོན་ཀྱང་
དེ་ཙམ་གྱིས་ཡོད་པར་མི་འགྱུར་ཏེ། དཔེར་ན་རྨི་ལམ་མ་སད་པ་དེ་སྲིད་
དུ་རྨི་ལམ་གྱི་རྟ་དང་གླང་བོ་སོགས་གང་སྣང་བ་དེ་ཉིད་མེད་པ་ཁོ་ན་ཡིན་
ནོ་ཞེས་གཞན་གྱིས་བཤད་ནའང་འདི་དག་ང་རང་གིས་མིག་གིས་ཀྱང་
མཐོང། ལག་པས་ཀྱང་རེག་ཏུ་ཡོད་ལ་གྲོགས་གཞན་གྱིས་ཀྱང་དེ་ལྟར་
མཐོང་བས་ཅིའི་ཕྱིར་མེད་སྙམ་དུ་དམ་བཅའ་ཇེ་བརྟན་དུ་འགྲོ་བ་ལས་
མེད་པར་མི་ངེས་ལ། ནམ་ཞིག་རྨི་ལམ་སད་པས་གཟོད་མེད་པར་ངེས་
པ་རང་ཅག་རྣམས་ཀྱིས་མྱོང་བས་གྲུབ་པ་འདི་ལྟར་ཡིན་པའི་ཕྱིར་རོ། །འོ་
ན་དགེ་བ་བྱས་པ་ལས་བདེ་བ་དང་། མི་དགེ་བ་བྱས་པ་ལས་སྡུག་བསྔལ་
འབྱུང་བ་སོགས་ཐ་སྙད་ཀྱི་རྣམ་བཞག་འདི་ཀུན་ཐ་སྙད་དུའང་གཏན་མེད་
པར་མི་འགྱུར་རམ་ཞེ་ན་ཤིན་ཏུ་མི་འགྱུར་ཏེ། དཔེར་ན་རྨི་ལམ་གྱི་རྟ་
གླང་སོགས་གཏན་མེད་ཀྱང་རྨི་ལམ་དུ་ཡུལ་མཛེས་པ་མཐོང་བའི་རྐྱེན་གྱིས་
རང་རྒྱུད་ལ་བདེ་བ་མྱོང་བ་དང་། མི་མཛེས་པ་མཐོང་བའི་རྐྱེན་གྱིས་
རང་རྒྱུད་ལ་སྡུག་བསྔལ་འབྱུང་བའང་ཡོད། མ་ཟད་བདེ་བ་མྱོང་བའི་བློ་
དེ་ཉིད་ཀྱང་མཛེས་པ་མཐོང་བ་ཁོ་ན་ལས་སྐྱེ་ཡི་མི་མཛེས་པ་མཐོང་བའི་
རྐྱེན་ལས་སྐྱེ་མི་སྲིད་པ་ཡང་ཡིན་པ་བཞིན་ནོ། །དེས་ན་འདི་ལྟར་ངེས་ན་
མདོ་སྡེ་ཏིང་འཛིན་རྒྱལ་བོ་ལས། ཇི་ལྟར་བུ་མོ་གཞོན་ནུའི་རྨི་ལམ་ན། །
102
༥



བུ་ཕོ་བྱུང་ཞིང་ཤི་བ་དེ་མཐོང་ནས། ། བྱུང་ནས་དགའ་ཞིང་ཤི་ནས་མི་
དགའ་ལྟར། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། སྒྱུ་མ་
བྱེད་པ་དག་གིས་གཟུགས་སྤྲུལ་ཏེ། །རྟ་དང་གླང་བོ། ཤིང་རྟ་སྣ་ཚོགས་
བྱས། །དེ་ལ་ཇི་བཞིན་སྣང་བ་གང་ཡང་མེད། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །ཇི་ལྟར་སོ་ཀའི་ཉི་མ་ཕྱེད་དུས་སུ། ། སྐྱེས་བུ་སྐོམ་
པས་གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་བོར་སྣང༌། །
དེ་ལ་ཇི་བཞིན་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་
ཤེས་པར་གྱིས། ། ཇི་ལྟར་མི་དག་ནགས་ཀྱི་ཁྲོད་འདུག་སྟེ། ། སྐྱེས་བུ་ གླུ་
ལེན་ངུ་དང་དགོད་པ་ལས། །བྲག་ཆ་སྣང་ཡང་སྣང་བ་གང་ཡང་མེད། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཇི་ལྟར་ནམ་མཁའ་
དྭངས་བར་ཟླ་ ཤར་བ། །དེ་ཡི་གཟུགས་བརྙན་དྭངས་བའི་མཚོར་སྣང་
ཡང༌། ། ཟླ་བ་ཆུ་ཡི་ནང་དུ་འཕོས་པ་མེད། ། ཆོས་རྣམས་ཐམས་ཅད་དེ་
བཞིན་ཤེས་པར་གྱིས། ། ཇི་ལྟར་སྤྲུལ་བ་དྲི་ཟའི་གྲོང་ཁྱེར་དང༌། ། རྨི་ལམ་
ཇི་བཞིན་སྒྱུ་མ་ཇི་བཞིན་དུ། ། མཚན་མ་སྒོམ་པའང་ངོ་བོ་ཉིད་ཀྱིས་་་་་
སྟོང༌། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཞེས་སོགས་
སྟོན་པ་མཉམ་མེད་བུ་རམ་ཤིང་བའི་ཐུགས་ཀྱི་དཔལ་བེའུ་རུ་འཁྱིལ་ཞིང་
མགུལ་གྱི་བུམ་པ་ལས་བྱུང་བའི་རིན་ཆེན་རིན་ཐང་དང་བྲལ་བའི་ལེགས་
བཤད་དེ་དག་གི་དོན་ཡང་ཇི་བཞིན་དུ་ཤོད་པར་འགྱུར་གྱི་གཞན་དུ་ན་ནི་
འོལ་སྤྱི་ཙམ་དུ་ཟད་དོ། །
སླར་སྨྲས་པ། །
དེ་ལྟར་འཛམ་གླིང་རྒྱན་གྱུར་ཕྱོགས་གླང་དང༌། །
ཆོས་སྐྱོང་སོགས་ཀྱིས་རྟོགས་མིན་ཟབ་མོའི་གནས། །
སྐྱེས་སྦྱངས་བློ་གྲོས་དམན་པ་ཁོ་བོ་ལ། །
སྨྲ་བའི་ལྗགས་རྩེ་རིང་ནས་ཐུང་བར་གྱུར། །
103
(CA ON



འོན་ཀྱང་མདོ་དབུས་མཁས་དབང་བཅུ་ཕྲག་གི །བདེན་པ་
ཞབས་རྡུལ་སྤྱི་བོར་རེག་པའི་སྐལ་བཟང་ལས། །
ཡང་དག་ལུང་དང་རིགས་པའི་བརྒལ་བརྟག་གིས། །
སྔ་ཕྱི་མཁས་པའི་བཞེད་གཞུང་མ་འདྲེས་ཙམ། ། ་
དེའི་ཕྱིར་སྔ་འགྱུར་བཞེད་གཞུང་འོ་མའི་མཚོ། །
ལོག་བཤད་གླང་བོས་སྙོག་པ་མ་བཟོད་པར། །
ལུང་རིགས་དྲི་མེད་རྡོ་རྗེའི་བཙན་རྫོང་ནས། །
བརྒལ་བརྟག་མཚོན་གྱི་སྦྱོར་བ་འདི་བྱས་པ། ། | །
རང་སྐྱོན་རི་བོ་འགེབས་པའི་ཡོལ་བ་མིན། ། ས ་
གཞན་སྐྱོན་རྡུལ་ཕྲན་འཚོལ་བའི་ཁབ་རྩེ་མིན། །
གང་དྲན་སོར་རྩེས་བསྐྲུན་པའི་ངག་འཁྱལ་མིན། ། ས་
གཟུར་གནས་བློ་ལྡན་དགྱེས་པའི་ཚངས་ཐིག་ཡིན། ། ་་།
མཁས་པའི་ཁྲི་འཕང་འཛེག་པའི་ཐེམ་སྐས་མིན། །
གྲགས་པའི་རྔ་ཆེན་རྡུང་བའི་དབྱུ་གུ་མིན། ། །
ཇི་བཞིན་ཁོང་དུ་ཆུད་ནུས་ལེགས་བཤད་མིན། །
བློ་ལྡན་ཚོགས་ལ་ཕུལ་བའི་ཞུ་ཡིག་ཡིན། །
རྟག་མཐའ་འགོག་བྱེད་དགེ་ལྡན་ལྟ་བ་དང༌། །
ཆད་མཐའ་འགོག་བྱེད་ཇོ་ནང་ལྟ་བ་དང༌། །
སྤྲོས་བྲལ་སྨྲ་བའི་རྙིང་མའི་ལྟ་བ་སྟེ། །
ཀུན་ཀྱང་དྲི་མ་མེད་པའི་ལྟ་བར་མཐོང༌། ། ལ
མ་ཟད་གངས་རིའི་ཁྲོད་ཀྱི་ལྟ་གྲུབ་ཀུན། ། ན
་
དྲི་མེད་རྒྱལ་བསྟན་ཁོ་ན་ཡིན་མཐོང་སྟེ། །
རྨོངས་པས་རིས་སུ་གཅོད་པའི་སྒྲོག་གཏམ་གྱིས། ། ན་
སྒྲོ་སྐུར་གཡང་ནས་མ་ལྷུང་ཁོ་བོ་ཙམ། །
104
）D)
2qRK



དེ་ཕྱིར་འདི་རུ་ཟབ་མོའི་གཞུང་ལུགས་ལ། ། ག་: 1:|:ཀྱི་::
རང་དང་གཞན་ཀྱི་བཞེད་ཚུལ་འདྲ་མིན་རྣམས། །
རིགས་དང་མི་རིགས་ཅུང་ཟད་དཔྱད་པ་ཡང་། ། དེ་
ཆགས་སྡང་དྲི་མའི་སྐྱོན་གྱིས་རིང་དུ་དབེན། །
འོན་ཀྱང་བདག་བློ་འཁྲུལ་བའི་ཉེས་རྡུལ་གྱིས། །
ཀླུ་དང་ཟླ་བའི་ཆུ་མཚོ་བསྙོགས་གྱུར་ན། །
གཟུར་གནས་ཐོས་ལྡན་དམ་པས་ལུང་རིགས་ཀྱི། ། གང་
རིན་ཆེན་ཀེ་ཏ་ཀ་ཡིས་བགྲུངས་པར་མཛོད། །
འདི་ལས་བྱུང་བའི་དགེ་ཚོགས་ཅུང་མཆིས་ན། ། ས་
དེ་ཡི་དགེ་བས་སྙིགས་མའི་མར་གཤམ་འདིར། །
འདི་འདྲ་ཆགས་སྡང་རྒྱུ་རུ་མི་འགྱུར་བར། །
ཆོས་ཀྱི་བགྲོ་གླེང་བྱེད་པའི་རྒྱུར་གྱུར་ཅིག ། །
ཁྱད་པར་དཔལ་ལྡན་བླ་མའི་སྐུ་ཚེ་བརྟན། །
བསྟན་འཛིན་འདུས་པའི་ཚོགས་ཀྱིས་ས་སྟེང་འགེངས། །
བསྟན་པའི་སྦྱིན་བདག་བདེ་དཔལ་འབྱོར་བ་རྒྱས། །
བསྟན་སྲིད་མི་ཉམས་ཡུན་དུ་གནས་གྱུར་ཅིག ། ། །
བདག་ཀྱང་འདི་ནས་ཚེ་རབས་ཐམས་ཅད་དུ། །
རིགས་བདག་བླ་མ་མཆོག་དང་མི་འབྲལ་བར། ། ན་
ཡང་དག་ལུང་དང་རིགས་པས་རྒྱུད་སྨིན་ཏེ། ། ས་
དར་དགོན་བསྟན་ལ་བྱ་བ་བྱེད་ནུས་ཤོག་། ་
ཅེས་པའང་སྟོན་པ་མཉམ་མེད་བུ་རམ་ཤིང་བའི་མཚན་གྱི་མེ་ཏོག་སྲིད་འདིར་
མངོན་པར་བཞད་ནས་ལོ ( 2959) དང་འཆི་མེད་མཚོར་འཁྲུངས་དབང་བོ་ལྷོ་
ནུབ་སིདྷིའི་རྒྱ་མཚོར་པད་སྡོང་ཟེའུ་འབྲུར་སྨིན་ནས་ལོ (2874) དང་ཟབ་དོན་
དབུ་མའི་ཤིང་རྟ་དཔལ་མགོན་ཀླུ་སྒྲུབ་སྐུ་འཁྲུངས་ནས་ལོ(2718) པ་བ་ཧུ་དྷཱ་ནྱ་
105



ཞེས་པ་འབྲུ་མང་པོ་སྟེ་བོད་རབ་བྱུང་བཅུ་བདུན་པའི་ས་སྟག་ལོའི་ཟླ་བ་བཅུ་གཉིས་
པའི་ནག་ཕྱོགས་རྒྱལ་བ་དང་བོའི་ཚེས་ལ་མདོ་སྨད་ས་ཡི་ཐིག་ལེ་གནས་བདག་ལྷ་ཡི་
དགེ་བསྙེན་ཐོད་པ་རྩལ་གྱི་ཉེ་ཞོལ་འཕགས་པ་རིགས་གསུམ་སེམས་དཔའི་ཞིང་
ཁམས་དཔལ་ཡུལ་དར་ཐང་མདོ་སྔགས་བཤད་སྒྲུབ་ཆོས་འཁོར་གླིང་གི་གྲྭ་ཚང་ཁག་
བཞིའི་ཡ་གྱལ་བཤད་གྲྭ་རྨད་བྱུང་མདོ་རྒྱུད་ཐོས་བསམ་གླིང་དུ་ཚངས་སྤྱོད་སྐལ་
བཟང་སྐྱེ་བོ་ཡོངས་ཀྱི་གྲལ་མཐའ་བ་དགེ་མིང་དུ་བློ་བཟང་ནོར་བུར་འབོད་པས་
བྲིས་ལ། ཡི་གེ་བ་ནི་ཆོས་སྤྱན་ལྡན་པ་ ཤཱཀྱའི་དགེ་ཚུལ་པདྨ་གར་དབང་ངོ། །
འདིས་ཀྱང་རིས་མེད་རྒྱལ་བའི་བསྟན་ལ་སྨན་པའི་རྒྱུར་གྱུར་ཅིག མངྒ་ལམ།
ལn/27
a
@གg211..
10000920an
կոմբիրԳու
{ 5 # EE E EE EE c EE
བ d c d d d ed 10 G 5 0
མདོ་རྒྱུད་ཐོས་བསམ་གླིང༌།
106



དགེ་ཚུལ་གྱི་བསླབ་བྱ་ཉུང་བསྡུས་ཤེལ་
དཀར་ཕྲེང་བ་ཞེས་བྱ་བ་བཞུགས་སོ། །
1:|: ::
མཁན་ཨོ་རྒྱན་བརྩོན་འགྲུས།
ན་མོ་སརྦ་ཛྙཱ་ན་ཡེ། རྣམ་འདྲེན་སྟོང་རྩའི་དབུས་ན་པད་དཀར་
ལྟར། །ཡོངས་བསྔགས་རྩོད་ལྡན་སྙིཧྥ་མའི་ཞིང་གི་མགོན། ། ཤཱཀྱ་ཐུབ་པ་
སྲས་དང་སློབ་མར་བཅས། ། སྒོ་གསུམ་གུས་པས་ཕྱག་འཚལ་སྐྱབས་སུ་
མཆི། ། དེ་ལ་འདིར་རབ་བྱུང་དགེ་ཚུལ་གྱི་བསླབ་བྱ་མདོར་བསྡུས་ཏེ་་་
བཤད་པ་ལ། དེ་ཡང་དགེ་ཚུལ་བསླབ་བྱ་ནི། ཉེས་བྱས་ཀྱི་སྡེ་ཚན་ཏེ་
ཉེས་བྱས་འབའ་ཞིག་ཡིན་གྱི་དགེ་སློང་ལྟར་ཕམ་པའི་ལྟུང་བ་དང་ལྷག་
མའི་ལྟུང་བ་ཞེས་ལྟུང་བ་སྡེ་ལྔའི་དབྱེ་བ་ལྟ་བུ་ཡོད་པ་མ་ཡིན་ཏེ། མདོ་རྩ་
བ་ལས། བསྙེན་པར་མ་རྫོགས་ཤིང་རབ་ཏུ་བྱུང་བས་བླངས་བ་ལས་
འདས་པ་ལ་ཡང་ངོ༌། །ཞེས་དང༌། འོད་ལྡན་ལས། དགེ་ཚུལ་གྱི་ལྟུང་
བ་ ནི་ ཐམས་ ཅད་ དུ་ ཉེས་ བྱས་ ཁོ་ ན་ ཡིན་ ནོ་ ཞེས་ གསུངས་ པའི་ ཕྱིར།
ཉེས་བྱས་ལ་བླངས་བ་ལས་ འདས་ པའི་ཉེས་བྱས་ཀྱིས་ ཁྱབ་བམ་ཞེ་ན།
མ་ཁྱབ་སྟེ། བླངས་བ་ལས་འདས་པའི་ཉེས་བྱས་དང་ཕྱོགས་མཐུན་
བསྡམ་བྱའི་ཉེས་བྱས་གཉིས་ཡོད་པའི་ཕྱིར། དེར་ཐལ། དགེ་ཚུལ་
གནམ་རྩེངས་ལས། དེ་ཡང་འགའ་ཞིག་བླངས་བ་ལས་འདས་པའི་ཉེས་
པ ༑ འགའ་ཞིག་ཕྱོགས་མཐུན་གྱི་ཉེས་པ། ཞེས་གསུངས་པའི་ཕྱིར།
མདོ་རྩ་བ་ལས་ཀྱང༌། བསྙེན་པར་མ་རྫོགས་ཤིང་རབ་ཏུ་བྱུང་བས་་་་
བླངས་པ་ལས་འདས་པ་ལ་ཡང་ངོ༌། །དེའི་ཕྱོགས་དང་མཐུན་པ་ལ་ནི་ཡིད་
107



ཀྱིའོ། །ཞེས་གསུངས་སོ། ། དང་པོ་བླངས་བ་ལས་འདས་པའི་ཉེས་བྱས་ལ།
ཕམ་པ་དང་འདྲ་བའི་ཉེས་བྱས་དང་བཤགས་པར་བྱ་བའི་ཉེས་བྱས་གཉིས་
ཡོད་དེ། མཚོ་སྣ་བ་ཤེས་རབ་བཟང་པོའི་ཉི་ཟེར་ལས། རྩ་བའི་ཉེས་
བྱས་ལ་ཕམ་པ་དང་འདྲ་བའི་ཉེས་བྱས་ཞེས་བྱ་སྟེ། བྱེད་ལས་ཕམ་པ་
དང་འདྲ་ལ་སྡེ་ཚན་ཉེས་བྱས་སུ་གཏོགས་པའོ། ། བླངས་པ་ལས་འདས་པ་
གཞན་རྣམས་ནི་བཤགས་པར་བྱ་བའི་ཉེས་བྱས་ཞེས་བྱ་སྟེ། བཤགས་
པས་ འདག་ ལ་ སྡེ་ ཚན་ ཉེས་ བྱས་ སུ་ གཏོགས་ པས་ སོ། ། ཞེས་ དང་།
མཆན་འགྲེལ་ཟླ་ཟེར་ལས། དགེ་སློང་ཕ་མ་གཉིས་ལས་གཞན་བསྙེན་
པར་མ་རྫོགས་ཤིང་ཁྱིམ་པ་ལས་གཞན་རབ་ཏུ་བྱུང་བས་ཕྱོགས་མཐུན་ལས་
གཞན་བླངས་བ་ལས་འདས་པ་ལ་ཡང་ངོ་སྟེ་ཉེས་བྱས་སོ་ཞེས་སྔ་མར་སྦྱར་
རོ། ། ཉེས་བྱས་དེ་ཡང་ཕམ་པ་དང་འདྲ་བའི་ཉེས་བྱས་དང་བཤགས་པར་
བྱ་བའི་ཉེས་བྱས་གཉིས་པོ་ཅི་རིགས་སོ། ། ཞེས་གསུངས་པའི་ཕྱིར་རོ། །
དེས་ན་དང་པོ་ཕམ་འདྲའི་ཉེས་བྱས་ལ། མིའམ་མིར་ཆགས་པའི་སྲོག་
འདུ་ཤེས་མ་འཁྲུལ་ཞིང་ཀུན་སློང་གསོད་སེམས་ཀྱི་སྒོ་ནས་མཚོན་དུག་
སོགས་ཀྱིས་བཅད་པ་དང་། མིས་བདག་ཏུ་བཟུང་བའི་རིན་ཐང་ཚང་
བའི་དངོས་པོ་འདུ་ཤེས་མ་འཁྲུལ་བར་རྐུ་སེམས་ཀྱི་སྒོ་ནས་སྦྱོར་བ་གཅིག་
གིས་བརྐུས་པ་དང༌། སྐྱེས་པ་དང་བུད་མེད་དུད་འགྲོ་སོགས་ཀྱི་སྨྲའི་སྒོ་
ཁ་དང་བཤང་ལམ་མོའི་ཟག་བྱེད་གསུམ་མ་ཉམས་པ་ལ་རང་གི་ནོར་བུ་
ལས་སུ་རུང་བ་ནད་མེད་པ་བཅུག་སྟེ་མི་ཚངས་པ་སྤྱོད་པ་དང་། མངོན་
ཤེས་དང་ཉམས་རྟོགས་སོགས་མིའི་ཆོས་ལས་ལྷག་པའི་ཡོན་ཏན་རང་ལ་
མེད་ནའང་ཡོད་དོ་ཞེས་ངག་མཚན་ཉིད་ལྔ་ལྡན་གྱིས་སྨྲ་ཡུལ་ཆོས་བདུན་
ལྡན་ལ་གོ་བར་བྱས་པ་མི་ཆོས་བླ་མའི་རྫུན་སྨྲ་བ་སྟེ་བཞི་ཡོད་དོ། །དེས་ན་
མངའ་རིས་པཎ་ཆེན་གྱིས། སྲོག་གཅོད་རྐུ་དང་མི་ཚངས་སྤྱོད་དང་རྫུན།
ཞེས་གསུངས་སོ། ། འདི་བཞི་ལ་རྩ་བའི་ཆོས་བཞི་དང༌། ཕམ་པ་དང་
108



འདྲ་བའི་ཉེས་བྱས་བཞི་ཞེས་གསུངས་ལ། དགེ་སློང་གི་ཕམ་པ་བཞིན་དུ་
འདི་བཞི་གང་བྱུང་ན་སྡོམ་པའི་རྩ་བ་ཕམ་པ་སྟེ་ཉམས་པར་བྱེད་པས་ན་དེ་
ལྟར་གསུངས་སོ། །དེས་ན་འདི་བཞི་འཆབ་མེད་བྱུང་ན་གསོ་རུང་ཡང་
འཆབ་བཅས་བྱུང་ན་ཚེ་འདིར་སླར་གསོ་མི་རུང་སྟེ། སུམ་བརྒྱ་པ་ལས།
མི་གསོད་ལ་སོགས་བཞི་རྣམས་ཀྱིས། །དགེ་ཚུལ་ལས་ནི་ཉམས་བྱུང་ན། །
དགེ་སློང་བཞིན་དུ་དགེ་ཚུལ་ལའང༌། ཕྱི་ནས་སྡོམ་སྐྱེའི་སྐལ་བ་མེད། །
ཅེས་གསུངས་པའི་ཕྱིར་རོ། །
གཉིས་པ་བཤགས་བྱའི་ཉེས་བྱས་ལ་བླངས་བ་ལས་འདས་པའི་ཉེས་
པ་ སོ་གསུམ་དུ་ཕྱེ་ན། ཆར་གཏོགས་ བཅོ་ལྔ་དང༌
། ཡན་ལག་བཅུ་
གཅིག ་ ། ཉམས་པ་རྣམ་པ་གསུམ་དང༌། སོ་དྲུག་དུ་དབྱེ་ན་ཆར་་
གཏོགྒདང་ཉམས་པ་གོང་དང་འདྲ་ཞིང་ཡན་ལག་བཅུ་བཞིར་འགྱུར་ཚུལ་
དང་གཉིས་ཡོད་དོ། ། ཆར་གཏོགས་བཅོ་ལྔ་ནི། སྲོག་གཅོད་ཀྱི་ཆར་
གཏོགྒ་གསུམ་དང༌། རྫུན་གྱི་ཆར་གཏོགས་བཅུ་གཉིས་རྣམས་སོ། །དེ་
ཡང་དང་པོ་སྲོག་གཅོད་གྱི་ཆར་གཏོགས་གསུམ་ནི། སྲོག་ཆགས་དུད་
འགྲོ་ཐ་ལམ་བའི་མིག་མལ་དུ་སྣང་དུ་རུང་བ་གཞི་རྩྭ་ཤིང་དང་བཅས་པ་
གཞན་དོན་དུ་ཆུར་འདེབས་པ་དང་། སྲོག་ཆགས་དང་བཅས་པའི་རྩྭ་
ཤིང་ཆུ་སོགས་རང་འབའ་ཞིག་གི་དོན་དུ་ལོངས་སྤྱོད་པ་དང༌། དུད་
འགྲོའི་སྐྱེ་གནས་སུ་གཏོགས་པའི་སྲོག་ཆགས་ཐ་མལ་བའི་མིག་ལ་སྣང་དུ་
རུང་བ་ནས་ཆེས་ཆེ་བའི་བར་གང་ཡང་རུང་བ་གསོད་སེམས་ཀྱིས་བསད་
པ་དང་གསུམ་མོ། ། གཉིས་པ་རྫུན་གྱི་ཆར་གཏོགས་བཅུ་གཉིས་ནི། ཕ་
རོལ་བོ་ཉམས་འདོད་ཀྱི་འདུན་པས་མཐོང་ཐོས་དོགས་གསུམ་གྱི་གཞི་མེད་
པར་དགེ་སློང་འདིས་ཕམ་པ་བཞི་གང་ཡང་རུང་བ་ཞིག་བྱས་སོ་ཞེས་བྱེད་
པ་པོ་དང་བྱ་བ་སྦྱར་ནས་ཚིག་གསལ་བའི་སྒོ་ནས་སྐུར་བ་འདེབས་པ་དང༌།
ཉམས་པར་འདུན་པའི་སྒོ་ནས་རང་ལ་མཐོང་ཐོས་དོགས་གསུམ་གྱི་གཞི་
མེད་བཞིན་དུ་དགེ་སློང་ཡང་མཐོང་ངོ་བུད་མེད་ཡང་མཐོང་ངོ་མི་ཚངས་
109



པ་སྦྱོད་པ་ཡང་མཐོང་ངོ་ཞེས་བྱེད་པ་པོ་དང་བྱ་བ་མ་སྦྱར་བར་ཚིག་མི་
གསལ་བར་བག་ཙམ་གྱིས་གཞན་ལ་ཕམ་པའི་སྐུར་བ་འདེབས་པ་དང༌།
དགེ་འདུན་ཆོས་དང་ཆོས་མིན་གྱི་ཕྱོགས་སུ་དབྱེ་འདོད་ཀྱི་བསམ་པས་
དབྱེན་བྱས་པ་དང༌། དེ་ཡང་འདི་ལ་གང་ཟག་སྟོན་པ་གཞན་དང་ལམ་
གཞན་ཆོས་མིན་གྱི་ཕྱོགས་སུ་དབྱེ་ན་ཉེས་པ་འདི་འབྱུང་བར་གནམ་རྩེངས་
ལས་བཤད་དོ། །དབྱེན་བྱེད་པ་དེའི་གྲོགས་བྱེད་པར་འདོད་པའི་སྒོ་ནས་
དབྱེན་དེའི་རྗེས་སུ་ཕྱོགས་ཏེ་གྲོགས་བྱེད་པ་དང༌། ཁྱིམ་པའི་གྲོང་ངམ་
མདུན་དུ་རང་གི་བྱ་བ་ངན་པ་སྣ་ཚོགས་བྱེད་པའམ་གྲོགས་ཀྱི་ཉེས་པ་གླེང་
བ་སོགས་ཀྱི་སྒོ་ནས་ཁྱིམ་པའི་ཡིད་སུན་པར་འགྱུར་བའི་བྱ་བ་བྱས་པ་ལ།
དགེ་འདུན་གྱིས་བསྐྲད་པ་བྱས་པའི་ཚེ་སྐུར་བ་བཏབ་པ་དང༌། འདིར་
ཐ་དད་དུ་བགྲང་བའི་རྫུན་རྣམས་ལས་གཞན་པའི་ཤེས་བཞིན་དུ་རྫུན་དུ་
སྨྲ་བ་དང༌། དགེ་སློང་སོགས་གཞན་ཕ་རོལ་པོ་ལ་འདིས་ཟས་གོས་ཡོ་
བྱད་ སོགས་བཤེས་ངོར་བྱས་ནས་ལོག་པར་བསྔོས་སོ་ཞེས་འཕྱ་བ་དང༌།
གང་ཟག་བཅུ་གཉིས་པོ་སོགས་ཞལ་ཏ་བས་གནས་མལ་སོགས་བཤེས་ངོར་
བྱས་ནས་བདག་ལ་ངན་པ་སྦྱིན་པར་བྱས་སོ་ཞེས་འཕྱ་བ་དང༌། དགེ་
སློང་སོགས་གཞན་གྱིས་ཆོས་ལེགས་པར་སྟོན་པ་ལ་རང་གི་འདུ་ཤེས་བསྒྱུར་
ཏེ་ཟས་ཅུང་ཟད་ཀྱི་ཕྱིར་དུ་ཆོས་སྟོན་ཏོ་ཞེས་སྐུར་བ་འདེབས་པ་དང་།
དགེ་སློང་ཕ་རོལ་པོ་ལ་ཁུ་བ་འབྱིན་པ་དང་བུད་མེད་ལ་རེག་པ་སོགས་ལྷག་
མ་བཅུ་གསུམ་པོ་གང་རུང་བྱུང་ཡོད་དོ་ཞེས་རང་ལ་དེ་ལྟར་མཐོང་ཐོས་
དོགས་གསུམ་མེད་བཞིན་དུ་སྐུར་བ་འདེབས་པ་དང༌། རང་གིས་བསླབ་
པའི་ཕྱོགས་ལ་ཕྲ་བ་ནས་བསྲུང་ནུས་ཀྱང་མི་ནུས་ལ་དགོས་པ་ཡང་མེད་དོ་
ཞེས་པ་སོགས་ཀྱིས་བསླབ་པ་ཁྱད་གསོད་ཀྱིས་སྤོང་པ་དང༌། ལྷག་པོ་
ལེན་པའི་ཕྱིར་དུ་འབྲས་ཆན་ཚོད་མས་འགེབས་པ་དང༌། ཚོད་མ་འབྲས་
ཆན་གྱིས་འགེབས་པ་སོགས་རྫུན་གྱིས་འབྲས་ཆན་ཚོད་མ་ལྷག་པོར་ལེན་པ་
དང་བཅུ་གཉིས་ཡིན་ནོ། ། །
110



ཡན་ལག་བཅུ་གཅིག་ནི། སེམས་མྱོས་པར་འགྱུར་བའི་ཆང་་་་་་
འཐུང་བའམ་མཁུར་བར་བསྲེལ་བ་དང་། རྒོད་བག་གི་བསམ་ པས་་་
མགྲིན་པ་འདེགས་འཇོག་གྱིས་གླུ་དང་དགོས་མེད་དུ་དབྱངས་ཀྱི་ང་རོ་བྱེད་
པ་དང༌། རྒོད་བག་གི་སྒོ་ནས་ལུས་ཀྱིས་གར་དང་མཆོང་ལྡིང་རྩེད་མོ་
སོགས་བྱེད་པ་དང༌། དགོས་མེད་རང་དགར་དུ་རྒོད་བག་གི་བསམ་པས་
པི་ཝཾ་དང་སིལ་སྙན་རྔ་བོ་ཆེ་དུང་སོགས་རོལ་མོ་སྣ་ཚོགས་འབུད་དཀྲོལ་
བྱེད་པ་དང་། འཕྱོར་སྒེག་གི་བསམ་པས་སོར་གདུབ་དང་ལག་གདུབ་
མགུལ་རྒྱན་སོགས་རྒྱན་ཕྲེང་སྣ་ཚོགས་འདོགས་ པ་དང༌། ལུས་དང་
བཞིན་སོགས་ལ་ཚོན་དཀར་དམར་གྱིས་བྱུགས་ནས་ཁ་དོག་གི་མདངས་
འཆང་བ་དང༌། རང་གི་ལུས་ལ་འཕྱོར་སྒེག་གི་བསམ་པས་ཙན་དན་
དང་གླ་རྩི་ལ་སོགས་སྤོས་དྲི་ཞིམ་པོ་བསྐུས་ནས་ཉུག་ པར་བྱེད་པ་དང་།
དགོས་མེད་དུ་བ་སོ་དང་གསེར་དངུལ་སོགས་རྒྱུ་རིན་ཐང་ཆེ་བའི་མལ་
སྟན་དང་ཁྲི་ལ་འདུག་གམ་ཉལ་བ་དང༌། དགོས་མེད་རང་དགར་ཁྲི་
རྐང་ཁྲུ་གང་ལས་ལྷག་པའི་མལ་སྟན་དང་ཁྲི་མཐོ་བར་འདུག་པར་བྱེད་
པའམ་ཉལ་བ་དང༌། རང་གནས་སའི་གླིང་གི་སྟེང་ནས་ཉི་མ་ཕྱེད་ཡོལ་
ནས་སང་གི་སྐྱ་རེངས་མ་ཤར་བར་གྱི་དུས་མིན་གྱི་དུས་ཕྱི་དྲོ་སོགས་ལ་
བཟའ་བ་ལྔ་དང་བཅའ་བ་ལྔ་ལ་སོགས་པའི་ཁ་ཟས་ཟ་བ་དང༌། རང་
དབང་བའི་གསེར་དངུལ་ལ་སོགས་རིན་པོ་ཆེ་ཕུག་ནོར་དུ་འཆང་འདོད་
ཀྱིས་ལེན་པ་དང་བཅུ་གཅིག་པོ་ཡིན་ནོ། ། ཡན་ལག་བཅུ་བཞིར་འགྱུར་
ཚུལ་ནི། རྒྱན་ཕྲེང་སོ་སོར་བགྲངས་པ་དང་ཁྲི་སྟན་ཆེ་མཐོ་ལ་བཞིར་ཕྱེ་
ན་དེ་ལྟར་འགྱུར་རོ། །དེའི་ཚུལ་ནི་རྒྱན་ལ་སོར་གདུབ་མགུལ་རྒྱན་སོགས་
བཞག་པ་དང༌། ཕྲེང་བ་ནི་མེ་ཏོག་ལ་སོགས་པའི་མཛེས་བྱེད་གྱི་ཕྲེང་བ་
མགོ་དང་ལག་པ་ལུས་སོགས་ལ་འཆང་བར་བྱེད་པ་དང་། ཁྲི་སྟན་ལ་ཁྲི་
རིན་ཐང་ཆེ་བ་དང་ཁྲི་མཐོ་བ་གཉིས་དང༌། སྟན་རིན་ཐང་ཆེ་བ་དང་
མཐོ་བ་གཉིས་སྟེ་བཞིར་ཕྱེ་བ་ཡིན་ནོ། །།
111



ཉམས་པ་རྣམ་པ་གསུམ་ནི། སྐྲ་དང་ཁ་སྤུ་རིང་པོ་འཇོག་པ་དང་
གོས་དཀར་པོ་ཁ་ཚར་དང་ཕུན་ཚར་མ་བཅད་པ་དང་སྦུ་གུ་ཅན་གྱོན་པ་
སོགས་བྱས་པས་ཁྱིམ་པའི་རྟགས་སྤངས་བ་ལས་ཉམས་པ་དང་། ཆོས་
གོས་བླ་གོས་དང་མཐང་གོས་གདིང་བ་ཆུ་ཚགས་ལྷུང་བཟེད་སོགས་རབ་
བྱུང་གི་ཡོ་བྱད་དང་ཆ་ལུགས་མ་འཆང་བར་སྤངས་བས་རབ་བྱུང་གི་་
རྟགས་ལེན་པ་ལས་ཉམས་པ་དང༌། རང་གི་རབ་བྱུང་གི་མཁན་པོ་ལ་
མཁན་པོ་ཉིད་དུ་མི་འཛིན་ཞིང་གུས་པ་མེད་པར་གང་བསྟན་པའི་བསླབ་
བྱ་ལ་བརྙས་པས་མཁན་པོ་ལ་གསོལ་བ་བཏབ་པ་ལས་ཉམས་པ་དང་་་
གསུམ་མོ། །ཉམས་པ་རྣམ་པ་གསུམ་པོ་འདི་བར་མ་རབ་བྱུང་གི་དུས་སུ་
བླངས་པ་ལས་འདས་པ་ཡིན་ལ་བར་མ་རབ་བྱུང་གི་སྡོམ་པ་གཏོང་བྱེད་
དངོས་དང་དགེ་ཚུལ་གྱི་བླངས་འདས་ཀྱི་ཕྱོགས་མཐུན་ཏེ་བླངས་འདས་
ཀྱང་ཡིན་ནོ། །གཉིས་པ་ཕྱོགས་མཐུན་བསྡམ་བྱའི་ཉེས་བྱས་ནི། དགེ་
སློང་གི་ལྟུང་བ་སྡེ་ལྔས་དབྱེ་བའི་འདུལ་ཁྲིམས་ཉིས་བརྒྱ་ལྔ་བཅུ་རྩ་གསུམ་
ལས་དགེ་ཚུལ་གྱི་བླངས་འདས་ཡིན་པ་རྣམས་དང་གནང་བའི་ཉེས་མེད་
བཅུ་གསུམ་དང༌། རུང་མཐུན་སྦྱར་བའི་ཉེས་མེད་ཕྱེད་དང་དྲུག་པོ་
རྣམས་མ་གཏོགས་པའི་ལྟུང་བ་ལྷག་མ་ཐམས་ཅད་དགེ་ཚུལ་གྱི་བསྡམ་བྱའི་
ཉེས་པ་ཡིན་ལ། མ་ཟད་དགེ་སློང་གི་ལྟུང་བ་སྡེ་ལྔ་བོའི་ཕྱོགས་མཐུན་གྱི་
ཉེས་བྱས་རྣམས་ལས་རྗེན་བཙོས་ལ་སོགས་ཉེས་མེད་འགའ་མ་གཏོགས་
ཐམས་ཅད་བསྡམ་བྱའི་ཉེས་པ་ཡིན་ནོ། ། དེ་ཡང་གནང་བའི་ཉེས་མེད་
བཅུ་གསུམ་དང་རུང་མཐུན་གྱི་ཉེས་མེད་ཕྱེད་དང་དྲུག་ནི། བྱེ་བྲག་
བཤད་མཚོ་ལས། འཆང་བ་དང་ནི་འབྲལ་བ་དང༌། །དེ་བཞིན་ས་ནི་བརྐོ་
བ་དང༌། །རིན་ཆེན་རེག་དང་མེ་ལ་རེག ། བཏང་ནས་ཟ་བར་བྱེད་པ་
དང༌། ། ལྗོན་ཤིང་འཛེག་དང་ཤིང་གཅོད་དང༌། །བྱིན་ལེན་མ་བྱས་ཟ་བ་
དང༌། ། རྩྭ་སྔོན་མི་གཙང་འདོར་བ་དང༌། ། དེ་བཞིན་གསོག་འཇོག་ཟ་བ་
དང༌། ས་བོན་འཇོམས་དང་བསླབ་པའི་གཞི། །ཞེས་གསུངས་བ་ལྟར་གོས་
112



བྱིན་གྱིས་མ་བརླབས་པར་ཞག་བཅུར་འཆང་བ་དང༌། ལྷུང་བཟེད་བྱིན་
གྱིས་མ་བརླབས་པར་ཞག་བཅུར་འཆང་བ་དང༌། གོས་འབྲལ་བ། ས་
རྐོ་བ། རིན་ཆེན་དང་མེ་ལ་རེག་པ། ཟས་སྤངས་ནས་ཟ་བ། ཤིང་ལ་
འཛེག་པ་དང་ཤིང་གཅོད་པ། བྱིན་ལེན་མེད་པར་ཟས་ཟ་བ། རྩྭ་སྔོན་
ཁྲོད་དུ་གཤང་གཅི་སོགས་མི་གཙང་བ་འདོར་བ། ཟས་གསོག་འཇོག་
བྱས་པ་ཟ་བ། ནས་འབྲས་སོགས་ས་བོན་འཇོམས་པ་རྣམས་ཉེས་མེད་
བཅུ་གསུམ་དང༌།	དཔག་སྙེ་ལས། ཟླ་འཇོག་གསོག་འཇོག་དགོན་པ་
འབྲལ། ། མ་སྨྲས་འདུན་བསྒྱུར་མ་རྫོགས་ཉལ། ། ཞེས་གསུངས་པ་ལྟར་
གོས་ཟླ་འཇོག་གི་སྤངས་ལྟུང་དང་། གསོག་འཇོག་བྱེད་པའི་སྤངས་པ་དང་།
དགོན་པའི་འབྲལ་སྤངས་དང༌། ལས་ཀྱི་གནས་ནས་མ་སྨྲས་པར་འགྲོ་
བའི་ལྟུང་བྱེད་དང༌། ལས་ལ་འདུན་པ་ཕྱིར་བསྒྱུར་སྨྲས་པའི་ལྟུང་བ་
དང་། ནུབ་ལྷག་ཉལ་དགེ་ཚུལ་ནང་ཕན་ཚུན་བསྲུང་མི་དགོས་ཀྱང་ཁྱིམ་
པ་དང་བསྲུང་དགོས་པས་རུང་མཐུན་སྦྱར་བའི་ཉེས་མེད་ཕྱེད་དང་དྲུག་སྟེ་
བསྡོམས་པའི་ཕྱེད་བཅུ་དགུའོ། །དགེ་ཚུལ་གྱི་བསླབ་བྱ་རགས་པ་བཅུར་
དྲིལ་ཚུལ་ ཡོད་ དེ། མངའ་ རིའི་ པཎ་ ཆེན་ པད་ མ་ དབང༌ རྒྱལ་ གྱིས།
སྲོག་གཅོད་རྐུ་དང་མི་ཚངས་སྤྱོད་དང་རྫུན། ། ཆང་འཐུང་གར་སོགས་
ཕྲེང་སོགས་མལ་ཆེ་མཐོ། །ཕྱི་དྲོའི་ཁ་ཟས་གསེར་དངུལ་སྤོང་པ་སྟེ། །ཞུམ་
པ་སྤངས་ཕྱིར་རགས་ པ་བཅུར་དྲིལ་ གསུངས། ། ཞེས་ གསུངས་ པ་ལྟར།
ཕམ་འདྲའི་ཉེས་བྱས་བཞི་དང་ཆང་དང་ལྔ། གར་སོགས་གསུམ་དང་
དྲུག ཕྲེང་སོགས་གསུམ་དང་བདུན། མལ་ཆེ་མཐོ་དང་བརྒྱུད། ཕྱི་
དྲོའི་ཁ་ཟས་ཟ་བ་དང་དགུ། གསེར་དངུལ་ལེན་པ་དང་བཅུ་ཡིན་པའི་
ཕྱིར། དེ་དག་བཤགས་ཚུལ་ཡང་བསྡམ་བྱའི་ཉེས་བྱས་རྣམས་ཡིད་ཀྱིས་
བསྡམས་པ་ཙམ་གྱིས་འདག་ལ། བླང་འདས་རྣམས་བཤགས་ཡུལ་དགེ་
སློང་གང་ཡང་རུང་བ་ཞིག་གི་དྲུང་དུ་ལུས་ཀྱིས་ཕྱག་བྱས་ནས་ཙོག་པུར་
འདུག་སྟེ། ངག་གིས་བཤགས་ཚིག་དངོས་སུ་ བརྗོད་ནས་ཕྱིར་བཅོས་
113



དགོས་པ་ཡིན་ཏེ། གཉེན་པོ་ལུས་ངག་གིས་དངོས་སུ་བླངས་པ་ཡིན་པའི་
ཕྱིར་རོ། །
སྨྲས་པ། །
རྒྱལ་བསྟན་སྙིང་པོ་འདུལ་བའི་དམ་ཆོས་འདི། །འཇིག་རྟེན་སྒྲོན་
མེ་ཞི་བར་བརྣལ་བའི་འོག ། རྗེས་འཇུག་སྐྱེས་བུའི་སྟོན་པ་འདི་ཡིན་
ཞེས། ། ཤཱཀྱ་སེང་གེའི་དཔལ་གྱི་མགུལ་ནས་བསྔགས། ། དེས་ན་ཚངས་
སྤྱོད་རྐང་དྲུག་གཞོན་ནུའི་ཚོགས། ། དྲན་ཤེས་བརྟན་པོའི་གཤོག་ཟུང་
ལེགས་ བསྐྱོད་ ནས། ། ཆོས་ འདུལ་ བསུང་ ཞིམ་ པུཎྜ་ རི་ ཀའི་ བཅུད། །
དགྱེས་པར་རོལ་ལ་བརྩོན་པ་ད་བསྐྱེད་ཅིག ། རྨད་བྱུང་འདུལ་བའི་སྡེ་
སྣོད་རྒྱ་མཚོ་ལས། ། ཐོས་ཆུང་དགེ་ཚུལ་འགའ་ལ་ ཉེར་མཁོའི་ཕྱིར། །
བསླབ་པའི་རྐང་གྲངས་ཅུང་ཟད་བརྗོད་པ་འདིས། ། ཚངས་སྤྱོད་གསར་
བུའི་ཚུལ་ཁྲིམས་ལ་ཕན་ཤོག །ཅེས་དགེ་ཚུལ་གྱི་བསླབ་བྱའི་རྐང་གྲངས་
ཉུང་བསྡུས་ཤེལ་དཀར་ཕྲེང་བ་ཞེས་བྱ་བ་འདི་ནི་ཐོས་ཆུང་དགེ་ཚུལ་་་
གསར་བུ་འགའ་ལ་ཕན་པའི་ཕྱིར་དུ་ཤཱཀྱའི་བཙུན་གཟུགས་རྨོངས་པ་ཐུབ་
བསྟན་འཕྲིན་ལས་བཟང་པོས་རང་ལོ་ཉེར་བརྒྱད་པར་དྷཱི༔ མདའ་དགོན་
དུ་བྲིས་པ་དགེ་ལེགས་འཕེལ་གྱུར་ཅིག ། ། །མངྒ་ལམ། །
དར་ཐང་བོད་ཡིག་སློབ་ཆུང་།
114



《བོད་རྒྱ་ཚིག་མཛོད་ཆེན་མོ།
ལས་ཚད་མའི་སྐོར་ལ་དཔྱད་པ།
འཇུ་བཀྲ་ཤིས་བཟང་བོ།
དེ་ཡང་ཁ་བའི་རྡུལ་མང་བརྩེགས་པའི་ས་འཛིན་གྱི་ཕྲེང་བ་དཀར་
པོས་ཁོར་ཡུག་ཡོངས་སུ་བསྐོར་བའི་གངས་ཅན་བོད་ཀྱི་རྒྱལ་ཁབ་ཆེན་པོ་
འདི་ལ་བཅུ་ཕྲག་རིག་པའི་གཞུང་ལུགས་གཞན་ལ་འགྲམ་ཆུ་ལྡང་མི་དགོས་
པ་ཞིག་ཡོད་དུ་ཟད་ཀྱང༌། ཉེ་བའི་ཆར་གཡོན་གྱི་ལམ་ཕྱོགས་སུ་གྲགས་
པའི་འགལ་རྐྱེན་གྱི་རླུང་འཚུབ་དྲག་པོས་ཁ་འཐོར་དང་ཞིག་རལ་དུ་བཏང་
སྟེ༑ ད་སྐབས་སླར་གསོ་དཀའ་བའི་གནས་སུ་བསྐྱལ་བ་དང་། ལྷག་
པར་དུ་བོད་ཀྱི་རིག་གཞུང་འཆད་ཁྲིད་བྱེད་པའི་དགེ་རྒན་གྱི་གྲངས་ཀ་
ཟད་ལ་ཉེ་བ་ཞིག་ཏུ་གཏུག་པའི་དུས་འདིར་མཁས་པའི་དབང་བོ་ཉན་
ཤུལ་མཁྱེན་རབ་འོད་གསལ་དང༌། གཟན་དཀར་སྤྲུལ་སྐུ་ཐུབ་བསྟན་ཉི་
མ་༑ རྒྱ་རིགས་ཀྱི་བློ་མཐུན་ཀྲང་དབྱི་སིན་སོགས་ཀྱིས་འགལ་རྐྱེན་དང་
བཀག་ རྒྱུའི་ འཐབ་ ར་ གྲངས་ མེད་ པའི་ དཀའ་ སྡུག་ ཁྱད་ དུ་ བསད་དེ།
ཚད་ལྡན་གྱི་དགེ་རྒན་ཞིག་དང་མཚུངས་པའི 《བོད་རྒྱ་ཚིག་མཛོད་ཆེན་
མོ»འདི་ཉིད་རྩོམ་སྒྲིག་གནང་ཞིང་པར་དུ་བསྐྲུན་ཏེ་རང་རེ་རྣམས་ཀྱི་མིག་
དང་རྣ་བའི་དཔལ་དུ་ཤར་བར་བྱས་པ་འདི་ནི་ཆེས་གཟི་བརྗིད་ལྡན་པའི་
བྱ་བཞག་ཅིག་དང༌། བསྐལ་བའི་བར་དུ་བརྗེད་པར་དཀའ་བའི་མཛད་
རྗེས་ཀྱི་རྡོ་རིང་ཞིག་ཡིན་པ་སྨོས་ཅི་དགོས་ལ། ཡིན་ན་ཡང་མཐའ་
གཅིག་ཏུ་ཚིག་མཛོད་འདི་ཉིད་ཨ་ཕའི་ཕོར་བུ་གཙང་ཞེན་དང༌། དག་
སྣང་དང་ལོས་ཡིན་གྱི་རྡ་དུ་ར་ཟོས་ནས་སྣང་ཚད་གསེར་དུ་མི་སེམས་པར་
115



ད་དུང་མ་ཚང་བ་ཁ་སྐོང་དང༌། ནོར་བ་དག་བཅོས་སོགས་ཀྱིས་སྤུས་
ཚད་ཇེ་མཐོར་གཏོང་དགོས་པར་སེམས་སོ། ། དེ་ནི་འདི་ཁོ་ནར་མ་ཟད་
རིག་གཞུང་གཞན་དང་མི་རིགས་དང་རྒྱལ་ཁབ་གཞན་གྱི་རིག་གཞུང་གང་
ཡིན་ཡང་ཐོག་མ་ཉིད་ནས་ཡར་རྒྱས་དང་གོང་འཕེལ་དུ་གཏོང་མི་དགོས་
པའི་ཚད་མཐར་ཐུག་པ་ལ་ཐོན་པ་གཅིག་ཀྱང་མེད་པར་རང་རང་སོ་སོའི་
མཁས་པ་རྣམས་ཀྱིས་སྙིགས་འདོར་བཅུད་ལེན་གྱིས་བཟོ་བཅོས་བསྲེགས་
བཅད་བརྡར་བའི་གསེར་བཞིན་དུ་བྱས་མཐར་ད་གཟོད་སྔོན་ཐོན་གྱི་གྲས་
སུ་བསླེབས་པ་ཤ་སྟག་ཡིན་ནོ། །
གཞན་ཡང་ད་སྐབས《བོད་རྒྱ་ཚིག་མཛོད་ཆེན་མོ》 འདིའི་ཕྲིན་
ལས་ཀྱི་འཇུག་པས་རྒྱ་བོད་ཀྱི་མཐའ་དབུས་ཀུན་ཏུ་ཁྱབ་པ་དང་། ལྷག་
པར་དུ་དབྱིན་ཇི་བ་འཇིགས་མེད་རྡོ་རྗེས་རམ་འདེགས་བཅས་དེང་དུས་ཀྱི་
ལོ་ཙཱ་བ་ཆེན་པོ་གཟན་དཀར་སྤྲུལ་སྐུ་ཐུབ་བསྟན་ཉི་མ་མཆོག་གིས་སྤྱི་ལོ
(1992) ལོར་དབྱིན་ཡིག་ཏུ་བསྒྱུར་བ་ནས་བཟུང་ཚིག་མཛོད་འདི་ཉིད་
བོད་ཀྱི་རིག་གཞུང་འཛམ་གླིང་གི་ཡུལ་གྲུ་ཆེན་པོ་ཀུན་ཏུ་བརྒྱུད་སྒྲོག་བྱེད་
པའི་ཡོ་བྱད་གལ་ཆེ་བ་ཞིག་ཏུ་གྱུར་བས། འདི་ཉིད་ཆ་ཚང་ཞིང་མ་ནོར་
བ་ཞིག་བྱེད་རྒྱུ་དེ་ད་སྐབས་ཀྱི་བྱ་བའི་ཁྲོད་ནས་གལ་ཧ་ཅང་ཆེ་བ་ཞིག་ཏུ་
མཐོང་ངོ༌། །རྒྱུ་མཚན་དེ་དག་ལ་གཞིགས་ཏེ་ཕྲན་ནས་ཀྱང་མགར་མ་ཤེས་
ཀྱང་མགར་བའི་འདུག་སྟངས་ཤིག་བྱེད་པར་འདོད་པ་ཡིན་ནོ། ། འོན་
ཀྱང་བོད་ཀྱི་བཅུ་ཕྲག་རིག་པའི་གནས་ལ་སྦྱངས་བ་རྩྭ་རྩེའི་ཟིལ་བ་ཙམ་
ལས་མ་སོང་ཞིང༌། ལྷག་པར་དུ་རྒྱ་དང་དབྱིན་ཇི་སོགས་ཀྱི་ཡིག་རིགས་
གང་ལའང་ལྟ་བྱེད་ཀྱི་མིག་ཆེས་ཆེར་ལྡོངས་བ་བདག་ཁོ་ན་ལ་ནི་མཁས་
དབང་དུ་མས་མི་ལོ་ལྔ་བཅུ་སྟེ་དུས་རབས་ཕྱེད་ཀྱི་རིང་ལ་དཔྱད་བསྡུར་
བྱས་པའི་ཚིག་མཛོད་ཆེན་མོ་འདི་ལ་དཔྱད་ཞིབ་བྱེད་པའི་སྤོབས་པ་དང་
ཡོན་ཚད་མེད་མོད། ངེས་པ་དོན་གྱི་མཁས་དབང་ཆེན་པོ་སྟེ་མཆོག་སྤྲུལ་
116



སྨྲ་བའི་ཉི་མ་ཐུབ་བསྟན་བློ་བཟང་ནོར་བུ་གང་གིས་རྣམ་འགྲེལ་གྱི་དཔེ་
ཁྲིད་གནང་སྐབས་ཁོང་གིས་དོགས་སློང་དུ་གནང་བའི་རིགས་རྣམས་མི་
བརྗེད་པའི་ཟིན་བྲིས་ཀྱི་ཚུལ་དུ《བོད་རྒྱ་ཚིག་མཛོད་ཆེན་མོ》ལས་ཚད་
མའི་སྐོར་གྱི་དཔྱད་རྩོམ་ཉུང་བསྡུས་ཞིག་སྤེལ་བར་བྱའོ། །
དེ་ལ་དཔྱད་པ་དངོས་དང༌། གང་ལས་བཏུས་པའི་གཞུང་ལ་་་
དཔྱད་པ་དང་གཉིས་ལས། དང་པོ་ནི། དེ་ལ《བོད་རྒྱ་ཚིག་མཛོད་
ཆེན་མོ»དེབ་ཚད (32)ཅན་གྱི་ཤོག་ངོས ( 566) པར། “རྒྱུ་དང་
འགལ་བའི་རང་བཞིན་དམིགས་པ། འགལ་བའི་རང་བཞིན་་་་་
དམིགས་པ་བཞིའི་ནང་གསེས། གནོད་བྱེད་ཀྱི་ངོ་བོ་རྟགས་སུ་བཀོད་
ནས། གནོད་བྱའི་རྒྱུ་འགོག་པ་ཞིག་སྟེ། དཔེར་ན། མེས་ཁྱབ་པར་
ནོན་པའི་ཤར་གཞིར་ཆོས་ ཅན། གྲང་རྒྱུ་ནུས་ པ་ ཐོགས་མེད་མེད་དེ།
མེས་ཁྱབ་པར་ནོན་པའི་དངོས་པོ་ཡིན་པའི་ཕྱིར། ཞེས་པ་ལྟ་བུ་མེའི་
རང་བཞིན་གྱིས་གྲང་བའི་རྒྱུ་མེད་པར་སྒྲུབ་པའོ།” ཞེས་བཀོད་པ་ནོར་
འདུག་སྟེ། དེ་ལྟར་ན་རྟགས་སྦྱོར་འདི་ལ་རྒྱུ་དང་འགལ་བའི་རང་བཞིན་
དམིགས་པ་ཞེས་བརྗོད་པའི་ངེས་ཚིག་གམ་སྒྲ་བཤད་ཀྱང༌། འདིའི་་་
དགག་བྱའི་ཆོས་སུ་བཀོད་པའི་གྲང་རྒྱུ་ནུས་པ་ཐོགས་མེད་ཀྱི་རྒྱུ་གྲང་རེག་
དང་འགལ་བ་མེའི་རང་བཞིན་དམིགས་པ་རྟགས་སུ་བཀོད་པས་ན་དེ་ལྟར་
བརྗོད་པ་ཡིན་ཟེར་དགོས་ཀྱང་གྲང་རེག་དེ་གྲང་རྒྱུའི་འབྲས་བུ་ལས་དེའི་
རྒྱུ་མ་ཡིན་པའི་ཕྱིར་དང༌། ཐོག་མའི་གསལ་བཤད་དུའང་གནོད་བྱེད་ཀྱི་
ངོ་བོ་རྟགས་སུ་བཀོད་ནས་གནོད་བྱའི་རྒྱུ་འགོག་པ་ཞིག་འདིའི་རྟགས་སྦྱོར་
དུ་འགོད་དགོས་པར་བཤད་པ་ཡང་ནོར་ཏེ། རྒྱུ་དང་འགལ་བའི་རང་
བཞིན་དམིགས་པ་ནི། གནོད་བྱེད་ཀྱི་ངོ་བོ་རྟགས་སུ་བཀོད་ནས་གནོད་
བྱའི་འབྲས་བུ་འགོག་པ་ཞིག་དགོས་པའི་ཕྱིར། དཔེར་ན། མེས་ཁྱབ་
117



པར་ནོན་པའི་ཤར་གཞིར་ཆོས་ཅན། གྲང་འབྲས་སྤུ་ལོང་བྱེད་མེད་དེ།
མེ་དམིགས་པའི་ཕྱིར། ། ཞེས་པ་ལྟ་བུ་བཀོད་དགོས་ཏེ། 《རིགས་་་
ཐིགས》ལས། རྒྱུ་དང་འགལ་བ་དམིགས་པ་ནི། དཔེར་ན། འདི་
ན་སྤུ་ལོང་ཞེས་བྱ་བ་ལ་སོགས་པའི་བྱེ་བྲག་མེད་དེ། གདུང་བར་བྱེད་
པའི་བྱེ་བྲག་ཉེ་བ་ཉིད་ཀྱི་ཕྱིར་རོ་ཞེས་བྱ་བ་ལྟ་བུའོ། ། ཞེས་དང༌། བྲམ་
ཟེ་བདེ་བྱེད་དགའ་བའི《རྣམ་འགྲེལ་གྱི་འགྲེལ་བཤད»ལས། སྤུ་ལངས་
པ་ལ་སོགས་པ་དང་འགལ་བ་ཡོངས་སུ་གདུང་བའི་རྒྱུ་ཉིད་རྟོགས་པར་བྱ་
བའི་ཕྱིར་རྒྱུ་མཚན་དག་ཅེས་སྨོས་ལ། དེ་དང་འགལ་བ་ནི་རྒྱུ་འགལ་བ་
དམིགས་པ་ ཉིད་ ཉེ་བར་བསྟན་ པའི་བསམ་ པས་ ཡིན་ནོ། ། ཞེས་དང༌།
སློབ་ དཔོན་ ཆོས་ མཆོག་ གི 《རིགས་ ཐིགས་ ཀྱི་ རྒྱ་ ཆེར་ འགྲེལ》 ལས།
དགག་པར་བྱ་བའི་ རྒྱུ་གང་ཡིན་པ་དེ་དང་འགལ་བ་གང་ཡིན་པ་དེ་་་་
དམིགས་པ་སྟེ། དཔེར་ན་ཞེས་བྱ་བ་ནི་དཔེ་འགོད་པའོ། །འདི་ལ་ཞེས་
བྱ་བ་ནི་ཆོས་ཅན་ནོ། །སྤུ་ལངས་ཞེས་བྱ་བ་ནི་ཞེས་པ་ནས། དེ་མེད་དོ་
ཞེས་བྱ་བ་ནི་བསྒྲུབ་པར་བྱ་བའོ་ཞེས་པ་ནས། གདུང་བའི་བྱེ་བྲག་གང་
ཡིན་པ་ཉེ་བ་དེ་ལ་དེ་སྐད་ཅེས་བྱའོ། །དེའི་དངོས་པོ་ནི་དེ་ཉིད་དེ། དེ་
བས་ན་ཞེས་བྱ་བ་ནི་གཏན་ཚིགས་སོ། ། ཞེས་དང༌། སློབ་དཔོན་དུལ་བ་
ལྷའི 《རིགས་ཐིགས་ཀྱི་རྒྱ་ཆེར་འགྲེལ》ལས། རྒྱུ་འགལ་བ་དམིགས་པ་
ཞེས་བྱ་བ་ནི། རྒྱུ་འགལ་བ་ནི་རྒྱུ་འགལ་བ་སྟེ། དེ་དམིགས་པ་ལ་དེ་
སྐད་ ཅེས་བྱའོ། ། དཔེ་ནི། དཔེར་ན་འདི་ནི་སྤུ་ལོང་ཞེས་བྱེད་པ་ལ་
སོགས་པའི་བྱེ་བྲག་མེད་དེ་ཞེས་བྱ་བ་སྟེ། འདི་ནི་ཞེས་བྱ་བས་ནི་ཆོས་
ཅན་བསྟན་ཏོ། སྤུ་ལོང་ཞེས་བྱེད་པ་ལ་སོགས་པ་མེད་དོ་ཞེས་བྱ་བ་ནི་རྒྱུ་
དང་འགལ་བར་བྱ་བའི་ཆོས་བསྟན་པའོ། ། ཞེས་པ་ནས། གདུང་བར་
བྱེད་པའི་བྱེ་བྲག་ཉེ་བ་ཉིད་ཀྱི་ཕྱིར་རོ། །ཞེས་དང༌། སློབ་དཔོན་ཆེན་པོ་
དགྲ་ལས་རྒྱལ་བའི《བྱིས་པ་འཇུག་པའི་རྟོག་གེ》ལས། རྒྱུ་འགལ་བ་
118



དམིགས་པ་ནི། དཔེར་ན། འདིའི་སྤུ་ཟིང་ཞེས་བྱེད་པ་ལ་སོགས་པའི་
ཁྱད་པར་མེད་དེ། མེ་དང་ཉེ་བའི་ཁྱད་པར་ཉིད་ཀྱི་ཕྱིར་རོ། །ཞེས་བྱ་བ་
ལྟ་བུ་སྟེ། ཞེས་དང༌། དགེ་སློང་ ཐར་བའི་འབྱུང་གནས་སྦས་པའི་
《རྟོག་གེའི་སྐད》ལས། རྒྱུ་དང་འགལ་བ་དམིགས་པ་ནི། དཔེར་ན།
འདི་ལ་སྤུ་ལོང་ལ་སོགས་པའི་ཁྱད་པར་རྣམས་མེད་དེ། སྲེག་པར་བྱེད་
པ་ཁྱད་པར་ཉེ་བའི་ཕྱིར་རོ། །ཞེས་གསུངས་པའི་ཕྱིར། དེས་ན་རྟགས་
སྦྱོར་འདི་ལ་རྒྱུ་དང་འགལ་བའི་རང་བཞིན་དམིགས་པ་ཞེས་བརྗོད་པའི་རྒྱུ་
མཚན་ཡང༌། གྲང་འབྲས་སྤུ་ལོང་བྱེད་ཀྱི་རྒྱུ་ གྲང་རེག་དང་འགལ་བ་
མེའི་རང་བཞིན་དམིགས་པ་རྟགས་སུ་བཀོད་པས་ན་དེ་ལྟར་དུ་བརྗོད་པ་
ཡིན་པར་གྲུབ་པའི་ཕྱིར་རོ། ། །
ཡང་ཤོག་ངོས(1992) པར “འབྲས་བུ་དང་འགལ་བའི་རང་
བཞིན་དམིགས་པ། གནོད་བྱེད་ཀྱི་ངོ་བོ་རྟགས་སུ་བཀོད་ནས་་་་་
གནོད་བྱའི་འབྲས་བུ་འགོག་པ་སྟེ། དཔེར་ན། མེས་ཁྱབ་པར་ནོན་
པའི་ཤར་གཞིར་ཆོས་ཅན། གྲང་འབྲས་སྤུ་ལོང་བྱེད་མེད་དེ། མེས་
ཁྱབ་བར་ནོན་པའི་དངོས་པོ་ཡིན་པའི་ཕྱིར། ཞེས་པ་ལྟ་བུ་མེའི་རང་
བཞིན་གྱིས་གྲང་བའི་འབྲས་བུ་མེད་པར་སྒྲུབ་པའོ།” ཞེས་པའང་ནོར་
འདུག་སྟེ། འདི་ཉིད་རྒྱུ་དང་འགལ་བའི་རང་བཞིན་དམིགས་པའི་་་
དཔེར་བརྗོད་དང་གོ་དོན་ཡིན་པའི་ཕྱིར་རོ། །འབྲས་བུ་དང་འགལ་བའི་
རང་བཞིན་དམིགས་པ་ནི། གནོད་བྱེད་ཀྱི་ངོ་བོ་རྟགས་སུ་བཀོད་ནས་
གནོད་བྱའི་རྒྱུ་འགོག་པ་ཞིག་དགོས་ཏེ། དཔེར་ན། མེས་ཁྱབ་པར་
ནོན་པའི་གཞིར་ཆོས་ཅན། གྲང་རྒྱུ་ནུས་པ་ཐོགས་མེད་མེད་དེ། མེ་
དམིགས་པའི་ཕྱིར་ཞེས་པ་ལྟ་བུ་བཀོད་དགོས་པའི་ཕྱིར་ཏེ། དཔལ་ལྡན་
ཆོས་ཀྱི་གྲགས་པའི《རིགས་པའི་ཐིགས་པ》ལས། འབྲས་བུ་དང་འགལ་
119



བ་དམིགས་པ་ནི། དཔེར་ན།། འདི་ན་མེ་ཡོད་པའི་ཕྱིར། གྲང་བའི་
རྒྱུ་ནུས་པ་ཐོགས་པ་མེད་པ་དག་མེད་དོ་ཞེས་བྱ་བ་ལྟ་བུའོ། ། ཞེས་དང༌།
སློབ་དཔོན་ཆོས་མཆོག་གི《རིགས་པའི་ཐིགས་པའི་རབ་ཏུ་བྱེད་པའི་རྒྱུ་
ཆེར་འགྲེལ་བ»ལས། དགག་པར་བྱ་བའི་འབྲས་བུ་གང་ཡིན་པ་དེ་དང་
འགལ་པ་གང་ཡིན་པ་དེ་དམིགས་པ་སྟེ། དཔེར་ན་ཞེས་བྱ་བ་ནི་དཔེ་
འགོད་པ་ཡིན་ནོ། ། འདི་ན་ཞེས་བྱ་བ་ནི་ཆོས་ཅན་ནོ། །གྲང་བ་སྐྱེད་པ་ལ་
ནུས་པ་ཐོགས་པ་མེད་པ་གྲང་བའི་རྒྱུ་གང་དག་ཡིན་པ་དེ་དག་མེད་དོ་ཞེས་
བྱ་བ་ནི་བསྒྲུབ་པར་བྱ་བའོ། །མེ་ཡོད་པའི་ཕྱིར་ཞེས་བྱ་བ་ནི་གཏན་ཚིགས་
སོ༑ ༑ཞེས་དང་། 《བྱིས་པ་འཇུག་པའི་རྟོག་གེ»ལས། འབྲས་བུ་་
འགལ་བ་དམིགས་པ་ནི། དཔེར་ན། འདི་ན་གྲང་རེག་གི་རྒྱུ་ནུས་པ་
ཐོགས་པ་མེད་པ་དག་མེད་དེ། མེ་ཡོད་པའི་ཕྱིར་ཞེས་བྱ་བ་ལྟ་བུ་སྟེ།
ཞེས་དང༌། 《རྟོག་གེའི་སྐད》ལས། འབྲས་བུ་དང་འགལ་བ་
དམིགས་པ་ནི། དཔེར་ན། འདི་ན་གྲང་བའི་རྒྱུ་ནུས་པ་ཐོགས་པ་མེད་
པ་རྣམས་མེད་དེ། མེ་ཡོད་པའི་ཕྱིར་རོ་ཞེས་པའོ། ། ཞེས་དང༌། དུལ་
བ་ལྷའི《རིགས་ཐིགས་ཀྱི་རྒྱ་ཆེར་འགྲེལ》ལས། འབྲས་བུ་དང་འགལ་
བ་དམིགས་པ་ཞེས་བྱ་བ་ནི། འབྲས་བུ་དང་འགལ་བ་ནི་འབྲས་བུ་་་
འགལ་བ་སྟེ། དམིགས་པ་ལ་དེ་སྐད་ཅེས་བྱའོ། །དཔེ་ནི། འདི་ན་མེ་
ཡོད་པའི་ཕྱིར་གྲང་བའི་རྒྱུ་ནུས་པ་ཐོགས་པ་མེད་པ་དག་མེད་དོ་ཞེས་བྱ་བ་
ལྟ་བུའོ། ། ཞེས་ གསུངས་པའི་ཕྱིར། དེས་ན་འདི་ལ་འབྲས་བུ་དང་་་་
འགལ་ བའི་ རང་ བཞིན་ དམིགས་ པ་ ཞེས་ བརྗོད་ པའི་ རྒྱུ་ མཚན་ ཡང༌།
གྲང་རྒྱུ་ནུས་པ་ཐོགས་མེད་ཀྱི་འབྲས་བུ་གྲང་རེག་དང་འགལ་བ་མེ་ཡི་རང་
བཞིནདམིགས་པ་རྟགས་སུ་བཀོད་པས་ན་དེ་ལྟར་བརྗོད་པ་ཡིན་པར་གྲུབ་
པའི་ཕྱིར་རོ། །
120



ཡང༌ ཤོག་ངོས ( 1992 ) པར “འབྲས་བུ་དང་འགལ་བའི་
འབྲས་བུ་དམིགས་པ། འགལ་བའི་འབྲས་བུ་དམིགས་པ་བཞིའི་ནང་
གསེས། གནོད་བྱེད་ཀྱི་འབྲས་བུ་རྟགས་སུ་བཀོད་ནས། གནོད་བྱའི་
འབྲས་བུ་འགོག་པ་སྟེ། དཔེར་ན། དུ་བ་དྲག་འཕྱུར་བས་ཁྱབ་པར་
ནོན་པའི་གཞིར་ཆོས་ཅན། གྲང་འབྲས་སྤུ་ལོང་བྱེད་མེད་དེ། དུ་བ་
དྲག་འཕྱུར་བས་ཁྱབ་པར་ནོན་པའི་དངོས་པོ་ཡིན་པའི་ཕྱིར་ཞེས་པ་ལྟ་བུ་
མེ་འབྲས་ཀྱིས་གྲང་བའི་འབྲས་བུ་མེད་པར་སྒྲུབ་པའོ། །” ཞེས་པའང་
ནོར་འདུག་སྟེ། འབྲས་བུ་དང་འགལ་བའི་འབྲས་བུ་དམིགས་པ་ཞེས་
པའི་འབྲས་བུ་སྔ་མ་གནོད་བྱའི་རྒྱུའི་འབྲས་བུ་དང་འབྲས་བུ་ཕྱི་མ་གནོད་
བྱེད་ཀྱི་འབྲས་བུ་ལ་གོ་དགོས་ཤིང་། འདིའི་གོ་དོན་དང་དཔེར་བརྗོད་
ནི༑ གནོད་བྱེད་ཀྱི་འབྲས་བུ་རྟགས་ སུ་བཀོད་ནས་གནོད་བྱའི་ རྒྱུ་་་
འགོག་པ་ཞིག་དགོས་ཏེ། དཔེར་ན། དུ་བ་དྲག་འཕྱུར་བས་ཁྱབ་པར་
ནོན་པའི་གཞིར་ཆོས་ཅན། གྲང་རྒྱུ་ནུས་པ་ཐོགས་མེད་མེད་དེ། དུ་བ་
དྲག་འཕྱུར་བ་དམིགས་པའི་ཕྱིར། ཞེས་མེ་འབྲས་རྟགས་སུ་བཀོད་ནས་
གྲང་བའི་རྒྱུ་འགོག་པའི་སྦྱོར་བ་འདི་ལྟ་བུ་ཞིག་འགོད་དགོས་པའི་ཕྱིར་ཏེ།
དགྲ་ལས་རྒྱལ་བའི 《བྱིས་པ་འཇུག་པའི་རྟོག་གེ»ལས། འབྲས་བུ་་་
འགལ་བའི་འབྲས་བུ་དམིགས་པ་ནི། དཔེར་ན། འདི་ན་གྲང་རེག་གི་
རྒྱུ་ནུས་པ་ཐོགས་མེད་དག་མེད་དེ། དུ་བ་ཡོད་པའི་ཕྱིར་རོ། ། ཞེས་བྱ་བ་
ལྟ་བུ་སྟེ། ཞེས་དང༌། ཐོར་འབྱུར་སྦས་པའི 《རྟོག་གེའི་སྐད》ལས།
འབྲས་བུ་དང་འགལ་བའི་འབྲས་བུ་དམིགས་པ་ནི། དཔེར་ན། འདི་
ན་གྲང་བའི་རྒྱུ་ནུས་པ་ཐོགས་པ་མེད་པ་རྣམས་མེད་དེ། དུ་བ་ཡོད་པའི་
ཕྱིར་རོ། ། ཞེས་ སོགས་གསུངས་པའི་ཕྱིར། དེས་ན་འདི་ལ་འབྲས་བུ་
དང་འགལ་བའི་འབྲས་བུ་དམིགས་པ་ཞེས་བརྗོད་པའི་རྒྱུ་མཚན་ཡང་།
121



གྲང་རྒྱུ་ནུས་པ་ཐོགས་མེད་ཀྱི་འབྲས་བུ་ གྲང་ རེག་དང་འགལ་བ་མེ་ཡི་
འབྲས་བུ་དུ་བ་དམིགས་པ་རྟགས་སུ་བཀོད་པས་ན་དེ་ལྟར་བརྗོད་པ་ཡིན་
ཡང་ ཤོག་ངོས ( 566) པར་རྒྱུ་དང་འགལ་བའི་འབྲས་བུ་་་་
དམིགས་པ་ཡི་རྟགས་སྦྱོར་ལ“དུ་བ་དྲག་འཕྱུར་བས་ཁྱབ་པར་ནོན་པའི་
གཞིར་ཆོས་ཅན། གྲང་རྒྱུ་ནུས་པ་ཐོགས་མེད་མེད་དེ། དུ་བ་ དྲག་
འཕྱུར་བས་ཁྱབ་པར་ནོན་པའི་དངོས་པོ་ཡིན་པའི་ཕྱིར།” ཞེས་བཀོད་
པའང་མི་འགྲིག་སྟེ། འདི་འབྲས་བུ་དང་འགལ་བའི་འབྲས་བུ་དམིགས་
པའི་རྟགས་སྦྱོར་ཡིན་པའི་ཕྱིར་རོ། ། འདིའི་བསྒྲུབ་བྱའི་ཆོས་ལ་གྲང་་་
འབྲས་སྤུ་ལོང་བྱེད་མེད་དེ་ཞེས་བཀོད་དགོས་ཏེ། 《རིགས་ ཐིགས》
ལས། རྒྱུ་ དང༌ འགལ་ བའི་ འབྲས་ བུ་ དམིགས་ པ་ ནི། དཔེར་ ན།
ཕྱོགས་འདི་ན་དུ་བ་ཡོད་པའི་ཕྱིར། སྤུ་ལོང་ཞེས་བྱེད་པ་ལ་སོགས་པའི་
བྱེ་བྲག་དང་ལྡན་པའི་མི་དང་ལྡན་པ་མ་ཡིན་ནོ། ། ཞེས་བྱ་བ་ལྟ་བུའོ། །
ཞེས་དང༌། བྲམ་ཟེ་བདེ་བྱེད་དགའ་བའི《རྣམ་འགྲེལ་འགྲེལ་བཤད»
ལས། དཔེར་ན། ཕྱོགས་འདི་ན་སྤུ་ལངས་པ་ལ་སོགས་པའི་ཁྱད་པར་
དང་ལྡན་པ་ཡང་ཡིན་ལ་སྐྱེས་བུ་ཡང་ཡིན་པ་དེ་ལྟ་བུ་ཅན་མ་ཡིན་ཏེ། དུ་
བ་ཡོད་པའི་ཕྱིར་རོ་ཞེས་བྱ་བ་ལྟ་བུའོ། ། དེས་ན་འདི་ནི་འགལ་བའི་རྒྱུའི་
འབྲས་བུ་དམིགས་པའམ། རྒྱུ་འགལ་བའི་འབྲས་བུ་དམིགས་པའོ། །
ཞེས་ དང་། ཆོས་ མཆོག་ གི 《རིགས་ ཐིགས་ ཀྱི་ རྒྱ་ཆེར་འགྲེལ》ལས།
དགག་པར་བྱ་བའི་རྒྱུ་གང་ཡིན་པ་དེ་དང་འགལ་བ་དེའི་འབྲས་བུ་་་་་
དམིགས་པ་སྟེ། དཔེར་ན་ཞེས་བྱ་བ་ནི་དཔེ་འགོད་པའོ། །ཕྱོགས་འདི་
ནི་ཞེས་པ་ནས། སྤུ་ལོང་ཞེས་བྱེད་པ་ལ་སོགས་པའི་བྱེ་བྲག་དང་ལྡན་
པའི་མི་སྟེ། དེ་དེ་དང་ལྡན་པ་མ་ཡིན་པ་ནི་བསྒྲུབ་པར་བྱ་བའོ། ། དུ་བ་
122



ཡོད་པའི་ཕྱིར་ཞེས་བྱ་བ་ནི་གཏན་ཚིགས་སོ། །ཞེས་དང༌། ་ །
དུལ་བ་ ལྷའི 《རིགས་ཐིགས་ཀྱི་རྒྱ་ཆེར་འགྲེལ》ལས། རྒྱུ་དང་་
འགལ་བའི་འབྲས་བུ་དམིགས་པ་ཞེས་པ་ནི། རྒྱུ་དང་འགལ་བ་ཡིན་ལ།
དེའི་འབྲས་བུ་ནི་རྒྱུ་འགལ་བའི་འབྲས་བུ་སྟེ། དེ་དམིགས་པ་ནི་རྒྱུ་དང་
འགལ་བའི་འབྲས་བུ་དམིགས་པའོ། །དཔེ་ནི། དཔེར་ན་ཕྱོགས་འདི་ན་
དུ་བ་ཡོད་པའི་ཕྱིར། སྤུ་ལོང་ཞེས་བྱེད་པ་ལ་སོགས་པའི་བྱེ་བྲག་དང་
ལྡན་ པའི་ མི་ དང་ ལྡན་ པ་ མ་ ཡིན་ ནོ་ ཞེས་ བྱ་ བ་ ལྟ་ བུའོ། ། ཞེས་ དང་།
《བྱིས་པ་འཇུག་པའི་རྟོག་གེ》ལས། རྒྱུ་འགལ་བའི་འབྲས་བུ་དམིགས་
པ་ནི། དཔེར་ན། ས་ཕྱོགས་འདི་སྤུ་ཟིང་ཞེས་བྱ་བ་ལ་སོགས་པའི་བྱེ་
བྲག་དང་ལྡན་པའི་སྐྱེས་བུ་ཡོད་པ་ཅན་མ་ཡིན་ཏེ། དུ་བ་ཡོད་པའི་ཕྱིར་
རོ་ཞེས་བྱ་བ་ལྟ་བུ་སྟེ། ཞེས་དང༌། 《རྟོག་གེའི་སྐད》ལས། རྒྱུ་དང་
འགལ་བའི་འབྲས་བུ་དམིགས་པ་ནི། དཔེར་ན། ས་ཕྱོགས་འདི་ནི་སྤུ་
ལོང་ལ་སོགས་པའི་ཁྱད་པར་དང་ལྡན་པའི་གྲང་བ་དང་ལྡན་པ་མ་ཡིན་ཏེ།
དུ་བ་ཡོད་པའི་ཕྱིར་རོ་ཞེས་པའོ། ། ཞེས་གསུངས་པའི་ཕྱིར། དེས་ན་
རྟགས་སྦྱོར་འདི་ལ་རྒྱུ་དང་འགལ་བའི་འབྲས་བུ་དམིགས་པ་ཞེས་བརྗོད་
པའི་རྒྱུ་མཚན་ཡང༌། གྲང་འབྲས་ སྤུ་ལོང་བྱེད་ཀྱི་རྒྱུ་གྲང་རེག་དང་་་
འགལ་བ་མེ་ཡི་འབྲས་བུ་དུ་བ་དམིགས་པ་རྟགས་སུ་བཀོད་པས་ན་དེ་ལྟར་
བརྗོད་ པ་ ཡིན་ པར་ གྲུབ་ བོ། ། འདིའི་ ཐོག་ མའི་ གསལ་ བཤད་ ལ།
“ གནོད་བྱེད་ཀྱི་འབྲས་བུ་རྟགས་སུ་བཀོད་ནས་གནོད་བྱའི་རྒྱུ་འགོག་པ་
ཞིག་དགོས་པར་བཤད་པའང་ནོར་ཏེ། འདི་ལ་གནོད་བྱའི་འབྲས་བུ་
འགོག་པ་ཞིག་འགོད་དགོས་པ་ཡིན་པའི་ཕྱིར་རོ། །
ཡང་ཤོག་ངོས (565) བར། “རྒྱུ་དང་འགལ་བའི་ཁྱབ་ཁྱ་
དམིགས་ པ། འགལ་ བའི་ ཁྱབ་ བྱ་ དམིགས་ པ་ བཞིའི་ ནང༌ གསེས།
123



གནོད་བྱེད་ཀྱི་ཁྱབ་བྱ་རྟགས་སུ་བཀོད་ནས། གནོད་བྱའི་རྒྱུ་འགོག་པ་སྟེ།
དཔེར་ ན། ཙན་དན་ གྱི་ མེས་ ཁྱབ་ པར་ནོན་ པའི་ གཞིར་ ཆོས་ ཅན།
གྲང་རྒྱུ་ནུས་པ་ཐོགས་མེད་མེད་དེ། ཙན་དན་གྱི་མེས་ཁྱབ་པར་ནོན་
པའི་དངོས་པོ་ཡིན་པའི་ཕྱིར། ཞེས་པ་ལྟ་བུ་ཙན་དན་གྱི་མེས་གྲང་རེག་
གི་རྒྱུ་མེད་པར་སྒྲུབ་པའོ། །” ཞེས་བཤད་པའང་རྒྱུ་དང་འགལ་བའི་
ཁྱབ་བྱ་དམིགས་པའི་གོ་དོན་དང་རྟགས་སྦྱོར་དུ་མི་འགྲོ་སྟེ། རྒྱུ་དང་
འགལ་བའི་ཁྱབ་བྱ་དམིགས་པ་ནི། དཔེར་ན་ཙན་དན་གྱི་མེས་ཁྱབ་པར་
ནོན་པའི་གཞིར་ཆོས་ཅན། གྲང་འབྲས་སྤུ་ལོང་བྱེད་མེད་དེ། ཙན་
དན་གྱི་མེ་དམིགས་པའི་ཕྱིར་རོ་ཞེས་པ་ལྟ་བུ་གནོད་བྱེད་ཀྱི་ཁྱབ་བྱ་རྟགས་
སུ་བཀོད་ནས་གནོད་བྱའི་འབྲས་བུ་འགོག་པ་ཞིག་དགོས་ཏེ། དགྲ་ལས་
རྒྱལ་བའི《བྱིས་པ་འཇུག་པའི་རྟོག་གེ》ལས། རྒྱུ་འགལ་བའི་ཁྱབ་པ་
དམིགས་པ་ནི། དཔེར་ན། འདི་ན་དུ་བ་མེད་དེ། བ་མོའི་རེག་པ་
ཡོད་པའི་ཕྱིར་རོ། ། ཞེས་བྱ་བ་ལྟ་བུ་སྟེ། ཞེས་དང་། པཎྜི་ཏ་ཐར་
འབྱུང་སྦས་པའི 《རྟོག་གེའི་སྐད»ལས། རྒྱུ་དང་འགལ་བའི་ཁྱབ་པ་
དམིགས་པ་ནི། དཔེར་ན། འདི་ན་དུ་བ་མེད་དེ། བ་མོའི་རེག་པ་
ཡོད་པའི་ཕྱིར་ཞེས་པའོ། ། ཞེས་གསུངས་པའི་ཕྱིར། དེས་ན་འདི་ལ་རྒྱུ་
དང༌ འགལ་བའི་ཁྱབ་ བྱ་ དམིགས་ པ་ ཞེས་ བརྗོད་ པའི་ རྒྱུ་མཚན་ ཡང༌།
གྲང་འབྲས་སྤུ་ལོང་བྱེད་ཀྱི་རྒྱུ་གྲང་རེག་དང་འགལ་བ་མེ་ཡི་ཁྱབ་བྱ་ཙན་
དན་གྱི་མེ་དམིགས་པ་རྟགས་སུ་བཀོད་པས་ན་དེ་ལྟར་དུ་བརྗོད་པ་ཡིན་
པའི་ཕྱིར་རོ། ། ན་
ཡང་ཤོག་ངོས (1992) པར། “འབྲས་བུ་དང་འགལ་བའི་
ཁྱབ་བྱ་དམིགས་པ། འགལ་བའི་ཁྱབ་བྱ་དམིགས་པ་བཞིའི་ནང་གསེས།
གནོད་བྱེད་ཀྱི་ཁྱབ་བྱ་རྟགས་སུ་བཀོད་ནས་གནོད་བྱའི་འབྲས་བུ་འགོག་པ་
124



སྟེ༑ དཔེར་ན་ཙན་དན་གྱི་མེས་ཁྱབ་པར་ནོན་པའི་གཞིར་ཆོས་ཅན།
གྲང་འབྲས་སྤུ་ལོང་བྱེད་མེད་དེ། ཙན་དན་གྱི་མེས་ཁྱབ་པར་ནོན་པའི་
དངོས་པོ་ཡིན་པའི་ཕྱིར། ཞེས་པ་ལྟ་བུ་ཙན་དན་གྱི་མེས་ གྲང་བའི་་་
འབྲས་བུ་མེད་པར་སྒྲུབ་པའོ། །” ཞེས་བཀོད་པའི་ ཐོག་མའི་གསལ་་
བཤད་དང་རྟགས་སྦྱོར་གཉིས་ཀ་ནོར་ཏེ། ཐོག་མའི་གསལ་བཤད་ལ་ནི་
གནོད་བྱེད་ཀྱི་ཁྱབ་བྱ་རྟགས་སུ་བཀོད་ནས་གནོད་བྱའི་རྒྱུ་འགོག་པ་ཞིག་
ཡིན་ཞེས་བཤད་དགོས་ལ། རྟགས་སྦྱོར་ལའང་དཔེར་ན། ཙན་དན་
གྱི་མེས་ཁྱབ་པར་ནོན་པའི་གཞིར་ཆོས་ཅན། གྲང་རྒྱུ་ནུས་པ་ཐོགས་མེད་
མེད་དེ། ཙན་དན་གྱི་མེ་དམིགས་པའི་ཕྱིར། ཞེས་པ་ལྟ་བུ་ཞིག་འགོད་
དགོས་པའི་ཕྱིར་ཏེ། 《བྱིས་པ་འཇུག་པའི་རྟོག་གེ》ལས། འབྲས་བུ་
འགལ་བའི་ཁྱབ་པ་དམིགས་པ་ནི། དཔེར་ན། མེའི་རྒྱུ་ནུས་པ་ཐོགས་
མེད་དག་མེད་དེ། བ་མོའི་རེག་པ་ཡོད་པའི་ཕྱིར། ཞེས་བྱ་བ་ལྟ་བུ་སྟེ།
ཞེས་དང༌། 《རྟོག་གེའི་སྐད》ལས། འབྲས་བུ་འགལ་བའི་ཁྱབ་པ་
དམིགས་པ་ནི། དཔེར་ན། འདི་ན་མེའི་རྒྱུ་ནུས་པ་ཐོགས་པ་མེད་པ་
རྣམས་མེད་དེ་བ་མོའི་རེག་པ་ཡོད་པའི་ཕྱིར། ཞེས་གསུངས་པའི་ཕྱིར་
གཞན་ཡང༌། ཚིག་མཛོད་འདིར་བཀོད་པའི་འདུལ་བའི་སྐོར་་
དང༌། གསོ་རིག་སོགས་ཀྱི་སྐོར་ལའང་དག་པར་བཅོས་དགོས་པ་འགའ་
ཞིག་མཐོང་ཡང་སྐབས་ཀྱི་དོན་མི་འཆོལ་བར་བྱ་བའི་ཕྱིར་འདིར་འབྲི་བར་
མི་བྱེད་ལ། ཚད་མའི་སྐོར་ལའང་འདི་ཙམ་གྱིས་འགྲིག་སོང་བ་མིན་པར་
ད་དུང་ཤོག་ངོས ( 1991) པའི་ངོས་ཀྱི་འབྲས་བུ་འགལ་དམིགས་ཀྱི་་
རྟགས་སྦྱོར་ཀྱི་བསྒྲུབ་བྱའི་ཆོས་ལ་གྲང་རྒྱུའི་ནུས་པ་ཐོགས་མེད་མེད་དེ་
ཞེས་པས་འཐུས་ཀྱང་གྲང་འབྲས་སྤུ་ལོང་བྱེད་ཀྱི་གྲང་རྒྱུའི་ནུས་པ་ཐོགས་
མེད་མེད་དེ་ཞེས་བཀོད་པ་ལྟ་བུ་སོགས་མི་དགོས་པའི་ཚིག་ལྷག་ཅན་དང༌།
125



རྟགས་ཆོས་གང་རུང་གི་ཚིག་ཧ་ཅང་བསྡུ་དྲགས་ཏེ་ཕྱོགས་ཆོས་མ་གྲུབ་
པར་བྱས་པ་སོགས་ཞིབ་མོའི་བློས་རྣམ་པར་བརྟགས་ན་བཅོས་དགོས་པའི་
རིགས་དུ་མ་ཞིག་མཆིས་པར་སྣང་ཡང་རེ་ཞིག་མ་འོངས་པར་འབྲི་འདོད་
ཀྱི་ཀུན་སློང་བཅས་འབྲི་བྱེད་ཀྱི་སྨྱུག་སོ་འདེགས་པར་བྱེད་དོ། །
གཉིས་པ《བོད་རྒྱ་ཚིག་མཛོད་ཆེན་མོ»ཡི་ཚད་མའི་སྐོར་རྣམས་
ཚད་མའི་གཞུང་གང་ལས་བཏུས་པར་དཔྱད་པ་ནི། སྤྱིར་ཚིག་མཛོད་
ཆེན་མོ་ཁོ་རང་གི་མགོ་མཇུག་གི་གསལ་བཤད་དག་ལས་གང་ནས་བཏུས་
སོགས་ཆེར་མི་གསལ་ཡང་། ཚིག་མཛོད་ཆེན་མོ་ལས་ཚད་མའི་སྐོར་
རྣམས་ཕྱོགས་གཅིག་ཏུ་བཏུས་ཤིང་ཁ་སྣོན་ཕྲན་བུ་བྱས་ཏེ《བོད་རྒྱ་ཚད་མ་
རིག་པའི་ཚིག་མཛོད»ཅེས་ པའི་ཚད་མའི་ཚིག་མཛོད་ཅིག་ལོགས་སུ་་་
གཟན་དཀར་སྤྲུལ་སྐུ་ཐུབ་བསྟན་ཉི་མ་སོགས་ཀྱིས་བསྡུ་བསྒྲིགས་གནང་སྟེ་
པར་དུ་བསྐྲུན་ཡོད་པ་དེའི་མགོ་བརྗོད་དུ། ཚད་མ་རིགས་གཏེར་དང༌།
བློ་རིགས། རྟགས་རིགས། བསྡུས་གྲྭ། ཚད་མ་ལ་འཇུག་པའི་སྒོ་
སོགས་ལས་བཏུས་པར་བཤད་ཀྱང༌། རིགས་གཏེར་རྩ་བ་དང་རང་
འགྲེལ་གཉིས་ཀར་འདིའི་སྐོར་ཟུར་ཙམ་ལས་ཞིབ་བཤད་གནང་མེད་པས་
དེ་ལས་བཏུས་པར་མ་ངེས་ཤིང་། གལ་ཏེ་རིགས་གཏེར་གྱི་ཤུགས་བསྟན་
གྱི་དགོངས་པ་དེ་ལྟར་དུ་གནས་པ་ཡིན་ཟེར་ནའང་མི་འཐད་པར་སེམས་
ཏེ ༑ འཇུ་མི་ཕམ་གྱིས་མཛད་པར་གྲགས་ཤིང་ཁོང་གི་གསུང་འབུམ་གྱི་
ཁྲོད་དུ་ཡོད་པའི་མཇུག་བྱང་ལ “ རིགས་གཏེར་ལས་བྲིས་སོ། ། ཞེས་
པའི་རྟགས་རིགས་ཉུང་བསྡུས་ཤིག་ཡོད་པ་དེར། མེ་དང་བ་མོའི་རེག་པ་
ཕན་ཚུན་འགོག་ པ་ ཁྱབ་བྱེད་འགལ་བའི་རང་བཞིན་དམིགས་པ་དང༌།
རང་བཞིན་དང་འགལ་བའི་ཁྱབ་བྱ་དམིགས་པ་གཉིས་དང་། དུ་བ་དང་
བ་མོའི་རེག་པ་ཕན་ཚུན་འགོག་པས་ཁྱབ་བྱེད་དང་འགལ་བའི་འབྲས་བུ་
དམིགས་པ་དང༌། རྒྱུ་དང་འགལ་བའི་ཁྱབ་བྱ་དམིགས་པ་གཉིས་དང་།
126



མེ་དང་གྲང་འབྲས་སྤུ་ལོང་བྱེད་ཕན་ཚུན་འགོག་པ་རྒྱུ་དང་འགལ་བའི་
རང་བཞིན་དམིགས་པ་དང༌། རང་བཞིན་དང་འགལ་བའི་འབྲས་བུ་
དམིགས་པ་གཉིས་དང༌ དུ་བ་དང་གྲང་རེག་ཕན་ཚུན་འགོག་པ་རང་
བཞིན་དང་འགལ་བའི་འབྲས་བུ་དམིགས་པ་དང༌། རྒྱུ་དང་འགལ་བའི་
རང་བཞིན་དམིགས་པ་གཉིས་དང༌། ཙན་དན་གྱི་མེ་དང་གྲང་རེག་ཕན་
ཚུན་ འགོག་ པ་ རང༌ བཞིན་ དང་ འགལ་ བའི་ ཁྱབ་ བྱ་ དམིགས་ པ་ དང༌།
ཁྱབ་བྱེད་དང་འགལ་བའི་རང་བཞིན་དམིགས་པ་གཉིས་དང༌། ཙན་
དན་གྱི་མེ་དང་གྲང་འབྲས་སྤུ་ལོང་བྱེད་ཕན་ཚུན་འགོག་པ་རྒྱུ་དང་འགལ་
བའི་ཁྱབ་བྱ་དམིགས་པ་དང༌། ཁྱབ་བྱེད་དང་འགལ་བའི་འབྲས་བུ་
དམིགས་པ་གཉིས་བཅས་ཡིན་པར་བཤད་པའི་ཕྱིར་རོ། །
དེ་ཡང་བློ་རིགས་དང༌། རྟགས་རིགས་ཀྱི་གཞུང་ལ་གསར་རྙིང་གི་
མཁས་པ་སོ་སོས་བརྩམས་པ་གྲངས་ལས་འདས་པ་ཞིག་ཡོད་པས་གང་ཡིན་
མ་ངེས་ལ། འོན་ཀྱང་ཀུན་མཁྱེན་འཇམ་དབྱངས་བཞད་པ་སྐུ་ཕྲེང་དང༌
པོའི《ཚད་མ་རྣམ་འགྲེལ་གྱི་མཐའ་དཔྱོད་ཐར་ལམ་རབ་གསལ་ཚད་མའི་
འོད་བརྒྱ་འབར་བ》དང༌། ཁམས་ཀྱི་འཇུ་མི་ཕམ་གྱི《མཁས་པའི་ཚུལ་
ལ་འཇུག་པའི་སྒོ་ཞེས་བྱ་བའི་བསྟན་བཅོས》དང༌། 《རྟགས་རིགས》
རྣམས་ལས་འགལ་དམིགས་ཀྱི་ཐད་འདིར་མིང་གི་སྒྲ་བཤད་ཀྱི་སྟེང་ནས་གོ་
བ་ལེན་ཚུལ་འཆུགས་ཏེ། རྟགས་སྦྱོར་རྣམས་ཕན་ཚུན་ཅུང་ནོར་འདུག་
པས་དེ་དག་གང་རུང་ལས་བཏུས་པར་སེམས་སོ། ། དེས་ན་ཐོག་མར་་་་
གཞུང་དེ་དག་གི་བཤད་ཚུལ་ནོར་བ་ཡིན་མིན་བརྟག་པར་བྱ་ཞིང༌། དེ་
ཡང་ཀློག་པ་པོ་རྣམས་སྟབས་བདེ་བའི་ཕྱིར་ཚིག་ཚོགས་ལ་མི་འཛེམས་པར་
འཇམ་བཞད་དང་མི་ཕམ་གཉིས་ཀྱི་གཞུང་ཚིག་ཇི་བཞིན་དྲངས་ཏེ་དཔྱད་
《ལེའུ་དང་པོའི་མཐའ་དཔྱོད་བློ་གསལ་མགུལ་རྒྱན་ སྐལ་བཟང་།
127



འཇུག་ངོགས》ལས“དེ་ལ་དབྱེ་ན་བཅུ་གཉིས་ཡོད་དེ། དང་པོ་འགལ་
བའི་རང་བཞིན་དམིགས་པ་བཞི་ནི། རང་བཞིན་དང་འགལ་བའི་རང་
བཞིན་དམིགས་པ་དང་། རྒྱུ་དང་འགལ་བའི་རང་བཞིན་དམིགས་པ་
དང༌། འབྲས་བུ་དང་འགལ་བའི་རང་བཞིན་དམིགས་པ་དང་། ཁྱབ་
བྱེད་དང་འགལ་བའི་རང་བཞིན་དམིགས་པ་བཞི་སྟེ། མཚན་གཞི་རིམ་
བཞིན། མེ་སྟོབས་ཆེན་པོས་ཁྱབ་པའི་གཞིར། གྲང་རེག་སྟོབས་ཅན་
དང༌། གྲང་རྒྱུ་ནུས་པ་ཐོགས་མེད་དང༌། གྲང་འབྲས་སྤུ་ལོང་བྱེད་
དང༌། བ་མོའི་རེག་པ་རྣམས་མེད་པར་སྒྲུབ་པ་ལ། མེ་སྟོབས་ཆེན་
པོས་ཁྱབ་པར་ནོན་པ་བཀོད་པ་ལྟ་བུའོ། །བཞི་ཚན་གཉིས་པ་འགལ་བའི་
འབྲས་བུ་དམིགས་པ་བཞི་ནི། རང་བཞིན་དང་འགལ་བའི་འབྲས་བུ་
དམིགས་ པ་ དང༌། རྒྱུ་དང་ འགལ་ བའི་ འབྲས་ བུ་ དམིགས་ པ་ དང་།
འབྲས་བུ་དང་འགལ་བའི་འབྲས་བུ་དམིགས་པ་དང༌། ཁྱབ་བྱེད་དང་
འགལ་བའི་འབྲས་བུ་དམིགས་པ་བཞི་རྣམས་ཏེ། མཚན་གཞི་རིམ་་་
བཞིན། དུ་བ་དྲག་ཕྱུར་བས་ཁྱབ་པར་ནོན་པའི་གཞིར། གྲང་རེག་
སོགས་བཞི་བོ་སོ་སོར་མེད་པར་སྒྲུབ་པ་ལ། དུ་བ་དྲག་ཕྱུར་བས་ཁྱབ་
པར་ནོན་པ་སོ་སོར་རྟགས་སུ་བཀོད་པ་ལྟ་བུའོ། །བཞི་ཚན་གསུམ་པ་ཁྱབ་
བྱ་དམིགས་པ་བཞི་ནི། རང་བཞིན་དང་འགལ་བའི་ཁྱབ་བྱ་དམིགས་པ་
དང༌། རྒྱུ་དང་འགལ་བའི་ཁྱབ་བྱ་དམིགས་པ་དང༌། འབྲས་བུ་དང་
འགལ་བའི་ཁྱབ་བྱ་དམིགས་པ་དང༌། ཁྱབ་བྱེད་དང་འགལ་བའི་ཁྱབ་བྱ་
དམིགས་པ་བཞི་སྟེ། མཚན་གཞི་རིམ་བཞིན་ཙན་དན་གྱི་མེ་སྟོབས་ཆེན་
པོས་ཁྱབ་པར་ནོན་པའི་གཞིར། གྲང་རེག་སོགས་བཞི་སོ་སོར་མེད་པར་
སྒྲུབ་པ་ལ། ཙན་དན་གྱི་མེ་སྟོབས་ཆེན་པོས་ཁྱབ་པར་ནོན་པ་རྟགས་སུ་
བཀོད་པ་ལྟ་བུའོ”ཞེས་དང༌། 《མཁས་འཇུག》ལས། “ སྣང་རུང་གི་
འགལ་ཟླ་དམིགས་པ་ལ། ལྷན་ཅིག་མི་གནས་འགལ་ལ་བརྟེན་པ་དང་།
128



ཕན་ཚུན་སྤང་འགལ་ལ་བརྟེན་པའི་འགལ་དམིགས་ཀྱི་རྟགས་སྦྱོར་གཉིས་
ལས། དང་པོ་ལ་བཅུ་གཉིས་ཏེ། ཕྱོགས་ཕ་གིར་ཆོས་ཅན་ཞེས་པ་རྩོད་
གཞི་དང༌། མེས་ཁྱབ་པའི་ཕྱིར་ཞེས་རྟགས་སུ་བྱས་ནས། གྲང་རེག་
མེད་པ་དང༌། གྲང་རེག་གི་དངོས་རྒྱུ་ནུས་པ་ཐོགས་མེད་མེད་པ་དང༌།
གྲང་འབྲས་སྤུ་ལོང་བྱེད་མེད་པ་དང༌། ཁ་བའི་རེག་པ་མེད་པ་རྣམས་
བསྒྲུབ་ཆོས་སུ་བྱས་པ་ནི་རིམ་པ་ལྟར། རང་བཞིན་དང་རྒྱུ་དང་འབྲས་
དང་ཁྱབ་བྱ་དང་འགལ་བའི་རང་བཞིན་དམིགས་པའི་རྟགས་སྦྱོར་རོ། །
ཡང་རྩོད་གཞི་གོང་ལྟར་ལ། རྟགས་དུ་བ་དྲག་ཏུ་འཕྱུར་བས་ཁྱབ་པར་
ནོན་པ་བཀོད་ནས་གྲང་རེག་སོགས་གོང་གི་བཞི་འགོག་པ་ནི། རང༌
བཞིན་དང་འགལ་བའི་འབྲས་བུ་དམིགས་པ་ལ་སོགས་པའོ། ། ཡང་རྩོད་
གཞི་འདྲ་ལ། རྟགས་ཙན་དན་གྱི་མེས་ཁྱབ་པར་ནོན་པ་བཀོད་ནས་གྲང་
རེག་སོགས་བཞི་འགོག་པ་ནི། རང་བཞིན་དང་འགལ་བའི་ཁྱབ་བྱ་་
དམིགས་པ་ལ་སོགས་པ་བཞིའོ”། །ཞེས་དང༌། །
མི་ ཕམ《རྟགས་ རིགས》 ལས། “ཕྱོགས་ ཕ་ གིར་ ཆོས་ ཅན།
གྲང་རེག་གི་དངོས་རྒྱུ་ནུས་པ་ཐོགས་མེད་མེད་དེ། མེས་ཁྱབ་པའི་ཕྱིར་
ཞེས་ པ་ རྒྱུ་ དང༌ འགལ་ བའི་ རང༌ བཞིན་ དམིགས་ པའི་ རྟགས་ སྦྱོར།
ཕྱོགས་ཕ་གིར་ཆོས་ཅན། གྲང་འབྲས་སྤུ་ལོང་བྱེད་མེད་དེ། མེས་ཁྱབ་
པའི་ཕྱིར་ཞེས་པ་འབྲས་བུ་འགལ་བའི་རང་བཞིན་དམིགས་པ། ཕྱོགས་
ཕ་གིར་ཆོས་ཅན། ཁ་བའི་རེག་པ་མེད་དེ། མེས་ཁྱབ་པའི་ཕྱིར་ཞེས་
པ་ཁྱབ་བྱ་དང་འགལ་བའི་རང་བཞིན་དམིགས་པ” ཞེས་དང༌། ཡང
“ ཕྱོགས་ཕ་གིར་ཆོས་ཅན། གྲང་རེག་གི་དངོས་རྒྱུ་ནུས་པ་ཐོགས་མེད་
མེད་དེ། དུ་བ་དྲག་ཏུ་འཕྱུར་ བས་ ཁྱབ་པར་ནོན་པ་ཡིན་པའི་ཕྱིར།
ཞེས་པ་རྒྱུ་དང་འགལ་བའི་འབྲས་བུ་དམིགས་པ། ཕྱོགས་ཕ་གིར་ཆོས་
ཅན། གྲང་འབྲས་སྤུ་ལོང་བྱེད་མེད་དེ། དུ་བ་དྲག་ཏུ་འཕྱུར་བས་ཁྱབ་
129



པར་ནོན་པ་ཡིན་པའི་ཕྱིར། ཞེས་པ་འབྲས་བུ་དང་འགལ་བའི་འབྲས་བུ་
དམིགས་པ། ཕྱོགས་ཕ་གིར་ཆོས་ཅན། ཁ་བའི་རེག་པ་མེད་དེ། དུ་
བ་དྲག་ཏུ་འཕྱུར་བས་ཁྱབ་པར་ནོན་པ་ཡིན་པའི་ཕྱིར་ཞེས་པ་ཁྱབ་བྱ་དང་
འགལ་བའི་འབྲས་བུ་དམིགས་པ” ཞེས་དང༌། ཡང “ཕྱོགས་ ཕ་གིར་
ཆོས་ཅན། གྲང་རེག་གི་དངོས་རྒྱུ་ནུས་པ་ཐོཧྥ་མེད་མེད་དེ། ཙན་དན་
གྱི་མེས་ཁྱབ་པར་ནོན་པའི་ཕྱིར་ཞེས་ པ་ རྒྱུ་དང་འགལ་བའི་ཁྱབ་ བྱ་་་་་
དམིགས་པ། ཕྱོགས་ཕ་གིར་ཆོས་ཅན། གྲང་འབྲས་སྤུ་ལོང་བྱེད་མེད་
དེ༑ ཙན་དན་གྱི་མེས་ཁྱབ་པར་ནོན་པའི་ཕྱིར་ཞེས་པ་འབྲས་བུ་དང་
འགལ་བའི་ཁྱབ་བྱ་དམིགས་པ། ཕྱོགས་ཕ་གིར་ཆོས་ཅན། ཁ་བའི་
རེག་པ་མེད་དེ། ཙན་དན་གྱི་མེས་ཁྱབ་པར་ནོན་པ་ཡིན་པའི་ཕྱིར་ཞེས་
པ་ཁྱབ་བྱ་དང་འགལ་བའི་ཁྱབ་བྱ་དམིགས་པ་སྟེ”ཞེས་གསུངས་པ་སོགས་
མདོར་ན་འཇམ་དབྱངས་བཞད་པ་དང་མི་ ཕམ་ གཉིས་ ཀས་འགལ་་་་་་
དམིགས་ཀྱི་རྟགས་སྦྱོར་འདི་རྣམས་མིང་གི་སྒྲ་བཤད་ཀྱི་གོ་བ་ལེན་ཚུལ་གྱི་
དབང་གིས་ཏེ། དཔེར་ན། འབྲས་བུ་དང་འགལ་བའི་འབྲས་བུ་་་
དམིགས་པ་ཞེས་པའི། འབྲས་བུ་སྔ་མ་དགག་བྱའི་ཆོས་སུ་འགྲོ་རྒྱུ་ཁོ་
རང་གནོད་བྱ་གྲང་རེག་སོགས་ཀྱི་འབྲས་བུ་ཡིན་མིན་ལ་གོ་ནས་སྦྱོར་བ་
འདིའི་དགག་བྱའི་ཆོས་ལ་གྲང་འབྲས་སྤུ་ལོང་བྱེད་བཀོད་པ་སོགས་ཕན་
ཚུན་འཁྲུགས་སོང་བའམ། ཡང་ན་པཎྜི་ཏས་ཐུགས་མཉམ་མ་བཞག་པ་
གང་རུང་གིས་ཆེས་ཆེར་ནོར་འདུག་མོད། གོང་དུ་ས་བཅད་དང་པོའི་
སྐབས་ སུ་ རྟགས་སྦྱོར་དང་ གོང་འོག་ གི་ གོ་དོན་རྣམས་ ནོར་ཚུལ་དང༌།
ནོར་བ་ཇི་ལྟར་བཅོས་ ཚུལ། སོ་ སོའི་ངེས་ཚིག་གམ་སྒྲ་བཤད་དང༌།
རིགས་པའི་དབང་ཕྱུག་ཆེན་པོ་དཔལ་ལྡན་ཆོས་ཀྱི་གྲགས་པ་དང༌། དུལ་
བ་ལྷ། བྲམ་ཟེ་བདེ་བྱེད་དགའ་བ། ཆོས་མཆོག དགྲ་ལས་རྒྱལ་བ།
ཐར་འབྱུང་སྦས་པ་སོགས་རྒྱ་གར་འཕགས་པའི་ཡུལ་གྱི་ཚད་མ་སྨྲ་བའི་
130



སློབ་དཔོན་ཆེན་པོ་རྣམས་ཀྱི་ལུང་གི་སྒྲུབ་བྱེད་བཅས་རྒྱས་པར་བཤད་ཟིན་
པ་དེར་བལྟས་པ་ཙམ་གྱིས་མཁས་འཇུག་དང༌། ལེའུ་དང་པོའི་མཐའ་
དཔྱོད་གཉིས་ཀྱི་བཤད་ཚུལ་དེ་ནོར་བ་ཡིན་པར་རྟོགས་ཐུབ་པས་འདིར་
སྒྲུབ་བྱེད་རྣམས་བསྐྱར་ཟློས་བྱེད་འདོད་མེད་པས་ཤེས་པར་འདོད་ན་གོང་
དུ་གཟིགས་པར་འཚལ། །
གཞན་ཡང༌། མི་ཕམ་གྱི《མཁས་འཇུག》དང་《རྟགས་རིགས》
གཉིས་ཀར་འགལ་དམིགས་ཀྱི་རྟགས་སྦྱོར་བཅུ་གཉིས་ལས་ཁྱབ་བྱེད་དང་
འགལ་བའི་རང་བཞིན་དམིགས་པ་དང༌། ཁྱབ་བྱེད་དང་འགལ་བའི་
འབྲས་བུ་དམིགས་པ། ཁྱབ་བྱེད་དང་འགལ་བའི་ཁྱབ་བྱ་དམིགས་པ་
གསུམ་ལ་རིམ་བཞིན་ཁྱབ་བྱ་དང་འགལ་བའི་རང་བཞིན་དམིགས་པ་དང་།
ཁྱབ་བྱ་དང་འགལ་བའི་འབྲས་བུ་དམིགས་པ། ཁྱབ་བྱ་དང་འགལ་བའི་
ཁྱབ་བྱ་དམིགས་པ་ཞེས་ཁྱབ་བྱེད་ལ་ཁྱབ་བྱ་ཞེས་བཤད་པ་ནོར་རོ། །དེ་
ཡང་རྒྱས་པར་བཤད་ན། ཕྱོགས་ཕ་གིར་ཆོས་ཅན། ཁ་བའི་རེག་པ་
མེད་དེ། མེ་དམིགས་པའི་ཕྱིར་ཞེས་པའི་སྦྱོར་བ་འདིའི་དགག་ཆོས་ཁ་
བའི་རེག་བྱ་དེ་གྲང་རེག་གི་ཁྱབ་བྱ་ཡིན་པ་ལ་བསམ་ནས་འདི་ལ་ཁྱབ་བྱ་
དང་འགལ་བའི་རང་བཞིན་དམིགས་པ་ཞེས་སྨྲས་པ་ཡིན་ཡང་མི་འཐད་དེ།
སྦྱོར་བ་འདི་ལ་ཁྱབ་བྱེད་དང་འགལ་བའི་རང་བཞིན་དམིགས་པ་ཞེས་
བཤད་ དགོས་ པ་ ཡིན་ པའི་ ཕྱིར། དེར་ ཐལ། 《རྣམ་ ངེས》 ལས།
འདིས་ ནི་ ཁྱབ་ པར་ བྱེད་ པ་ འགལ་ བ་ གྲུབ་ པ་ ཡང་ རིག་ པར་ བྱ་ སྟེ།
དཔེར་ན། འདི་ན་བ་མོའི་རེག་པ་མེད་དེ། མེ་ཡོད་པའི་ཕྱིར་རོ། །
ཞེས་བྱ་བ་ལྟ་བུའོ། ། ཞེས་དང༌། 《རིགས་ཐིགས》ལས།	ཁྱབ་པར་
བྱེད་པ་འགལ་བ་དམིགས་པ་ནི། དཔེར་ན། འདི་ན་མེ་ཡོད་པའི་ཕྱིར་
བ་མོའི་རེག་པ་མེད་དོ། །ཞེས་བྱ་བ་ལྟ་བུའོ། ། ཞེས་དང༌། ཚད་མ་རྣམ་
འགྲེལ་གྱི《རང་འགྲེལ་སྟོང་ཕྲག་ཕྱེད་དང་བཞི་བ》ལས། ཁྱབ་པར་
131



བྱེད་པ་འགལ་བ་གྲུབ་པ་ཡང་བཤད་པར་རིག་པར་བྱ་སྟེ། དཔེར་ན།
འདི་ན་བ་མོའི་རེག་པ་མེད་དེ། མེ་ཡོད་པའི་ཕྱིར་རོ། །ཞེས་བྱ་བའོ། །
ཞེས་དང༌། ཤཱཀྱ་བློའི《འགྲེལ་བཤད》ལས། འདིས་ནི་ཁྱབ་པར་བྱེད་
པ་འགལ་བ་འགྲུབ་པ་ཡང་བཤད་པར་རིག་པར་བྱའོ། །དཔེར་ན་ཞེས་བྱ་
བ་ལ་སོགས་པ་ནི་དཔེར་བརྗོད་པ་ཡིན་ཏེ། བ་མོ་ནི་ཁ་བ་དང་ལྡན་པའི་
གྲང་བའི་རེག་པའི་ཁྱད་པར་ཁོ་ན་ཡིན་ནོ། ། དེ་ལ་ཁྱབ་པར་བྱེད་པ་ནི་
གྲང་བ་ཡིན་ནོ། །དེ་དང་འགལ་བ་ནི་མེ་ཡིན་ཏེ། དེ་ལ་མེས་འགལ་བ་
གྲང་བ་ཟློག་པར་བྱེད་པ་དེས་ཁྱབ་པར་བྱ་བ་བ་མོའི་རེག་པ་ཡང་ཟློག་པར་
བྱེད་པས་དོན་གྱིས་ན་འདི་རང་བཞིན་འགལ་བ་དམིགས་པར་འདུས་པ་
ཡིན་ནོ། །ཞེས་དང༌། དགྲ་ལས་རྒྱལ་བའི《བྱིས་པ་འཇུག་པའི་རྟོག་གེ»
ལས། ཁྱབ་བྱེད་འགལ་བ་དམིགས་པ་ནི། དཔེར་ན། འདི་ན་བ་
མོའི་རེག་པ་མེད་དེ། མེ་ཡོད་པའི་ཕྱིར་རོ། །ཞེས་བྱ་བ་ལྟ་བུ་སྟེ། ཞེས་
དང༌། 《རྟོག་གེའི་སྐད》ལས། ཁྱབ་པར་བྱེད་པ་དང་འགལ་བ་་་
དམིགས་པ་ནི། དཔེར་ན། འདི་ན་བ་མོའི་རེག་པ་མེད་དེ། མེ་ཡོད་
པའི་ཕྱིར་རོ། །ཞེས་པའོ། །ཞེས་དང་། དུལ་བའི་ལྷའི《རིགས་ཐིགས་
ཀྱི་རྒྱ་ཆེར་འགྲེལ》ལས། ཁྱབ་པར་བྱེད་པ་འགལ་བ་དམིགས་པ་ཞེས་བྱ་
བ་ནི། ཁྱབ་པར་བྱེད་པ་དང་འགལ་བ་ནི། ཁྱབ་པར་བྱེད་པ་འགལ་
བ་སྟེ། དེ་དམིགས་པ་ལ་དེ་སྐད་ཅེས་བྱའོ། ། གང་དཔེར་ན་འདི་ན་མེ་
ཡོད་པའི་ཕྱིར་བ་མོའི་རེག་པ་མེད་དོ་ཞེས་བྱ་བ་ལྟ་བུའོ། ། ཞེས་པའོ། །
ཞེས་དང༌། བྲམ་ཟེ་བདེ་བྱེད་དགའ་བའི《ཚད་མ་རྣམ་འགྲེལ་གྱི་འགྲེལ་
བཤད》ལས། འགལ་བ་དམིགས་པའི་སྦྱོར་བ་འདིས་ནི་ཁྱབ་པར་བྱ་བ་
མེད་པར་བསྒྲུབ་པ་ལ་དེའི་ཁྱབ་པར་བྱེད་པ་གང་ཡིན་པ་དེ་དང་འགལ་བ་
དམིགས་པ་ཡང་བཤད་པར་རིག་པར་བྱ་སྟེ། འགལ་བ་དམིགས་པའི་
ཁོངས་སུ་འདུས་པར་གྱུར་བ་ཉིད་དུ་བརྗོད་པ་ཡིན་ནོ། །དེ་ཉིད་སྟོན་པ་ནི་
132



དཔེར་ན་ཞེས་བྱ་བའོ། །བ་མོ་དང་འབྲེལ་བའི་རེག་པ་ནི་བ་མོའི་རེག་པ་
སྟེ་གྲང་བའི་རེག་པའོ། ། གྲང་བས་ཁྱབ་པ་དེ་ནི་གྲང་བ་དང་འགལ་བའི་
མེས་གྲང་བ་བསལ་ན་ཁྱབ་པར་བྱེད་པ་མེད་པའི་ཕྱིར་མེད་པར་རྟོག་པ་
ཡིན་ནོ། །ཞེས་དང༌། སློབ་དཔོན་ཆོས་མཆོག་གི《ཚད་མ་རྣམ་ངེས་ཀྱི་
ཊིཀ་འཐད་ལྡན》ལས། ཁྱབ་པར་བྱེད་པ་དང་འགལ་བས་ཁྱབ་པའི་
སྦྱོར་བ་ཡང་ཡོད་དོ། ། འདི་ན་བ་མོའི་རེག་པ་མེད་དེ། ལྕགས་ གོང་
འབར་བ་མཐོང་བའི་ཕྱིར་རོ། ། ལྕགས་གོང་འབར་བའི་རེག་པ་ཚ་བའི་
རེག་པའི་ཁྱབ་བྱ་ཡིན་ལ། དེ་དང་འགལ་བ་ནི་གྲང་བའི་རེག་པ་ཡིན་
ཞིང༌། དེས་ཁྱབ་པ་ནི་བ་མོའི་རེག་པ་ཡིན་ནོ། ། ཞེས་དང༌། 《རྣམ་
ངེས་འགྲེལ་བཤད》ལས། ཁྱབ་པར་བྱེད་པ་འགལ་བ་ཡང་འགལ་བ་
གྲུབ་པའི་ནང་དུ་འདུས་པར་སྟོན་ཏེ། དཔེར་བརྗོད་པ་ཡང་བ་མོའི་རེག་
པ་མེད་དེ། །ཞེས་བྱ་པ་ནི་བསྒྲུབ་པར་བྱ་བའོ། ། མེ་ཡོད་པའི་ཕྱིར་ཞེས་བྱ་
བ་ནི་གཏན་ཚིགས་སོ། ། ཞེས་དང༌། ཆོས་མཆོག་གི《རིགས་ཐིགས་ཀྱི་
རྒྱ་ཆེར་འགྲེལ》ལས། དགག་པར་བྱ་བ་ལ་ཁྱབ་པར་བྱེད་པ་གང་ཡིན་པ་
དེ་དང་འགལ་བ་གང་ཡིན་པ་དེ་དམིགས་པ་སྟེ། དཔེར་ན་ཞེས་བྱ་བ་ནི་
དཔེ་འགོད་པའོ། ། འདི་ན་ཞེས་བྱ་བནི་ཆོས་ཅན་ནོ། ། བ་མོའི་རེག་པ་
མེད་དོ་ཞེས་བྱ་བ་ནི་བསྒྲུབ་པར་བྱ་བའོ། ། མེ་ཡོད་པའི་ཕྱིར་ཞེས་བྱ་བ་ནི་
གཏན་ཚིགས་སོ། །ཞེས་གསུངས་པའི་ཕྱིར་རོ། །
ཡང་ཕྱོགས་ཕ་གིར་ཆོས་ཅན། ཁ་བའི་རེག་པ་མེད་དེ། དུ་བ་
ཡོད་པའི་ཕྱིར་ཞེས་པའི་སྦྱོར་བ་འདི་ལ་ཁྱབ་བྱ་དང་འགལ་བའི་འབྲས་བུ་
དམིགས་པ་ཞེས་སྨྲ་བའང་མི་འཐད་དེ། སྦྱོར་བ་འདིའི་དགག་བྱའི་ཆོས་
སུ་བཟུང་བྱ་ཁ་བའི་རེག་བྱའི་ཁྱབ་བྱེད་གྲང་རེག་གི་རང་བཞིན་དང་་་
འགལ་བ་མེའི་འབྲས་བུ་དུ་བ་དམིགས་པ་རྟགས་སུ་བཀོད་པས་ན་ཁྱབ་
བྱེད་དང་འགལ་བའི་འབྲས་བུ་དམིགས་པ་ཞེས་བརྗོད་པར་བྱ་ཡི་དགག་
133



ཆོས་སུ་བཟུང་བའི་ཁ་བའི་རེག་བྱ་དེ་གྲང་རེག་གི་ཁྱབ་བྱ་ཡིན་པ་ལ་བསམ་
ནས་ ཁྱབ་བྱ་འགལ་དམིགས་ཀྱི་ཐ་སྙད་འདོགས་ན་རྒྱ་གཞུང་ཀུན་དང་
འགལ་ཞིང༌། དེ་བཞིན་དུ་ཁྱབ་བྱེད་དང་འགལ་བའི་ཁྱབ་བྱ་དམིགས་པ་
ལ་ཁྱབ་བྱ་དང་འགལ་བའི་ཁྱབ་བྱ་དམིགས་པ་ཞེས་པའི་ཐ་སྙད་བཏགས་
པ་ཡང་མི་འགྲིག་ཀྱང་དེ་དག་རེ་རེ་བཞིན་སྒྲུབ་བྱེད་ཀྱི་ལུང་དྲངས་ཏེ་སྒྲུབ་
དགོས་ན་ཚིག་འཚོགས་ཧ་ཅང་ཆེ་བས་བཏང་སྙོམས་སུ་འཇོག་པར་བྱེད།
མདོར་ན《མཁས་འཇུག》དང༌《རྟགས་རིགས》གཉིས་ཀར་རྒྱ་་
བོད་ཀྱི་མཁས་པ་ཀུན་ལ་མ་གྲགས་པའི་ཐ་སྙད་གསར་བ་སྦྱར་བ་སོགས་
འགལ་དམིགས་ཀྱི་རྟགས་སྦྱོར་བཅུ་གཉིས་ལས་དགུ་ནོར་འདུག་ཀྱང་འཇུ་
མི་ ཕམ་ རིན་ པོ་ ཆེ་ ཁོང་ གིས་ བརྩམས་ པའི་ རྣམ་འགྲེལ་ གྱི་ འགྲེལ་ཆེན
《ལེགས་བཤད་སྣང་བའི་གཏེར»ཞེས་བྱ་བར་འདི་དག་མ་ནོར་བར་ཡང་
དག་པར་བཀོད་ཡོད་པ་དེས་དཔག་པར་བྱས་ན་མཁས་འཇུག་དང་རྟགས་
རིགས་གཉིས་ཀྱི་སྐབས་སུ་ཐུགས་མཉམ་མ་བཞག་པ་ཙམ་ལས་མ་མཁྱེན་པ་
མིན་པར་རྟོགས་ཀྱང་དེང་དུས་སུ་སྔ་འགྱུར་གྱི་ཆོས་གྲྭ་ཆེན་པོའི་མཁས་པ་
ཕལ་ཆེ་བ་ཞིག་གིས་ནོར་བ་སོར་བཞག་གིས་འཆད་ཁྲིད་དང༌། བློ་་་
རྟགས་སོགས་ཀྱི་གཞུང་བརྩམས་པ་མཐོང་བས་ཡིད་རབ་ཏུ་མུག་པར་གྱུར་
ཏོ༑༑
སྨྲས་པ།
འཇིག་རྟེན་མིག་གྱུར་ཚད་མའི་གཞུང་བཟང་ལ། ། བ དེན་པ་
བློ་མིག་ཅུང་ཟད་ཕྱོགས་པའི་རྣམ་དཀར་གྱིས། ། ནད་དེ་
སྐྱེ་བའི་ཕྲེང་བར་ཡང་དག་ལམ་བཟང་ལ། །
ལྟ་བའི་བློ་གྲོས་འཇུག་པ་མྱུར་གྱུར་ཅིག། དེ་ནས་ ཚེས་ ༡ | བ་
ཅེས་མགོ་ལོག་དར་ཐང་དགོན་གྱི་གྲྭ་ཚང་ཁག་བཞི་འི་ཡ་གྱལ་རྨད་བྱུང་མདོ་
134



རྒྱུད་ཐོས་བསམ་གླིང་བའི་གཙུག་ལག་ཁང་གི་ཤར་གྱི་ཁང་མིག་བརྒྱ་དང་བརྒྱད་པ་
སྟེ་རང་ཤག་འཇའ་འོད་འཁྱིལ་བའི་ལྡིང་ཁང་དུ་ཤཱཀྱའི་བཙུན་ཆུང་ཐུབ་བསྟན་ཆོས་
འབྱོར་རམ་འཇུ་བཀྲ་ཤིས་བཟང་བོ་ནས་མ་བབས་པའི་ཁུར་བོ་རྡོ་ཆག་བཙན་སྒྲིག་
གི་སྦྱོར་བ་འདི་བགྱིས་པ་ལ་ཀུན་གྱིས་ཐུགས་ཁྲེལ་མི་གནང་བར་ཞུའོ། ། ། །
ཀ་དག་འོད་གསལ་གླིང་།
གསང་ཆེན་ངེས་དོན་ཆོས་འཁོར་གླིང༌།
135



༄༅། །དམིགས་པ་མེད་པའི་ཐུགས་རྗེ་དང་ལྡན་པ་རྗེ་བཙུན་
ཨ་ཇི་ཏའི་རྟོགས་པ་ཅུང་ཟད་བརྗོད་པ་ཁྱབ་
བདག་བླ་མ་དགྱེས་པའི་མཆོད་སྤྲིན།
ཆོས་ཤུལ་པད་མ་གར་དབང་། །
རྨད་བྱུང་དབང་གཞུའི་གུར་ཁང་ཡངས་པོར་མཚན་དཔེ་ཆུ་ཟླའི་
རོལ་ གར་ གྱིས། ། སྲིད་ གསུམ་ སྣང་ བ་དབང་དུ་འགུགས་ཤིང་ཡེ་ཤེས་་་་
བསྐལ་བའི་ཞུགས་ཆེན་ནི། །རབ་འབར་འཇིགས་བརྒྱད་ཚང་ཚིང་ལ་ཟ་
བདེ་བར་དབུགས་འབྱིན་དཔལ་སྟེར་བའི། །རྒྱལ་ཀུན་ཡུམ་གཅིག་མྱུར་མ་
དཔལ་མོར་དང་བས་འདུད་དོ་རྗེས་བརྩེས་སྐྱོངས། ། རབ་དཀར་འཇམ་
མཉེན་སོར་མོའི་འདུ་བྱེད་ཀྱིས། ། རྒྱུད་ལྡན་ཉེ་བར་འགུགས་པའི་ཆོ་ག་
མཁན། ། ཡིད་འོང་སྙིང་གི་རྒྱལ་མོ་དབྱངས་ཅན་མས། ། སྙན་ངག་བདུད་
རྩིའི་ཆུ་ཀླུང་འབེབས་ པར་མཛོད། ། བརྩེ་ཆེན་ཐུགས་རྗེ་ཟླ་བའི་འོད་་་
འཁྱིམས་ལས། ། རྡུལ་བྲལ་མེ་ཏོག་དཀར་བོའི་རོལ་རྩེད་ཀྱིས། ། རྒྱལ་་་
གསུང་ཆོས་ཚུལ་ཀུན་ད་རྒྱས་པའི་གཉེན། ། མཚུངས་མེད་བླ་མ་དྭངས་
བའི་ཡིད་མཁར་རོལ། །མགོན་མཆོག་མི་ཕམ་རྣམ་པར་རྒྱལ་བའི་སྡེའི། །
གསང་གསུམ་ཡོན་ཏན་མཁའ་དང་མཉམ་མོ་ཞེས། ། གྲགས་སྙན་སྤྲིན་་
དཀར་བླ་རེས་སར་ཁེབས་ཚེ། ། ས་ཆེན་ངལ་ བས་འཁུན་སྒྲ་འབྱིན་ལ་་་
ལྟོས། ། ཨེ་མ་ཁྱོད་ཀྱི་རྨད་བྱུང་ཡོན་ཏན་དཔལ། །རྒྱལ་ཀུན་ལྗགས་ཀྱི་རྩེ་
མོ་གཅིག་བསྡུས་ཏེ། །བརྗོད་ཀྱང་ཟད་མཐའ་དམིགས་སུ་མ་མཆིས་ན། །
136



ཁོ་བོས་ཆ་ཙམ་བགྲང་མིན་བླུན་པོའི་གཤིས། །འོན་ཀྱང་དད་གསུམ་ཆབ་
ཀྱིས་ཉེར་བྲན་ཚེ། །གུས་ལྡན་སྙིང་གི་ཆུ་སྐྱེས་འཛུམ་པ་ལས། །སྒྲོ་སྐུར་དྲི་
མ་བྲལ་བའི་ཀེ་ས་ར། ། སྐལ་བཟང་བུང་བ་དགྱེས་པའི་སྤྲིན་དུ་བསྟར། །
སྔོན་ནས་རྒྱལ་ཀུན་གསང་བའི་དབྱིག་ཆེན་པོ། །མངོན་པར་ཐོབ་ཀྱང་སྣ་
ཚོགས་འགྲོ་བའི་མཚོར། ། སྡུག་བསྔལ་གསུམ་གྱི་རྦ་རླབས་འཁྲུགས་མཐོང་
ཚེ༑ ༑ ཐུགས་མཆོག་ཞི་བ་ཆོས་སྐུའི་ཕོ་བྲང་ནས། །སླར་ཡང་དམིགས་མེད་
བདེ་བ་ཆེན་པོའི་མདངས། ། མཛེས་སྡུག་འབུམ་རྫོགས་རྡོ་རྗེའི་ཕུང་བོ་
མཆོག ། གང་འདུལ་འགྲོ་ཁམས་མཁའ་ལ་ཤར་བའི་ཚེ། །སྲིད་གསུམ་
ཁྱོན་འདིར་ཤིས་པའི་སྣང་བ་འབར། །དེའི་ཕྱིར་མགོན་ཁྱོད་གསང་གསུམ་
རོལ་གར་གྱིས། །བྱེ་བ་ཕྲག་བརྒྱའི་ཞིང་ཀུན་མཛེས་བྱས་མོད། །མ་དྲོས་
འགྲམ་པར་ཛམ་བུའི་འཁྲི་ཤིང་གིས། ། རེག་པའི་སྒྲ་ལྡན་མེ་ཏོག་དགོད་
པའི་ཆར། །ལྷུན་སྟུག་ཁོར་ཡུག་ས་འཛིན་རི་བོའི་ཕྲེང༌། །བར་མེད་མཐུད་
པའི་འོད་ཕུང་བྱེ་བའི་རྡུལ། །ཆུ་ཤེལ་དཔལ་ཡང་མོག་པོར་བྱེད་པ་ལྟའི། །
རབ་དཀར་གྲུ་འཛིན་ཞིང་གི་ས་ཡི་གཞིར། །དགེ་བཅུའི་མཚན་མས་ཀུན་
ནས་རབ་མཛེས་པའི། །ཡ་ཆུའི་ཏིང་ཆུང་ཞེས་གྲགས་གསེར་ལྡན་མར། །
དྲི་བྲལ་མངལ་གྱི་ཆུ་འཛིན་དག་པ་ལས། ། སྒྱུ་འཕྲུལ་སྐུ་ཡི་བཀོད་པ་ལམ་
མེར་ངོམ། །ཐུན་གསུམ་སྨག་རུམ་གོས་ཀྱིས་ཉེར་བཀླུབས་འཁྱོམ་པོར་གཡོ་
བའི་ཆུ་གཉེར་དྲག་པོའི་རྦ་རླབས་འཕྱུར། །འཇིགས་རུང་ན་ཀྲས་མཆེ་བ་
གཙིགས་ཤིང་ངར་སྒྲ་དྲག་པོས་སྙིང་ལ་འཇིགས་སྐྲག་དུ ཁ་བྱིན། ། ཤིན་
ཏུ་ཡ་ངའི་སྐད་ངན་སྒྲོག་པའི་འཁོར་བའི་མཚོ་ཆེན་གཏིང་དུ་བྱིང་བའི་
འགྲོ་བ་འབུམ། །རྣམ་དག་ས་ལ་དབུགས་འབྱིན་མཛད་ཕྱིར་འཁོར་བར་
སྐྱེས་ཀྱང་མཆོག་གི་རང་བཞིན་ལྷད་དང་བྲལ། ། ཇི་ལྟར་འདི་ཞེས་གཏིང་
མཐའ་མི་མངོན་ཞིང་། །ངམ་གནག་རླབས་ཀྱི་ལྕེ་ཞགས་འཁྱུག་པ་ཡི། །ན་
ཀྲའི་གྲོང་ལས་ཐོན་པའི་འོད་དཀར་ཅན། །ལམ་ལམ་མཁའ་དབྱིངས་དལ་
137



གྱིས་རྒྱུ་བ་བཞིན། ། འདྲེན་པ་ཁྱོད་ནི་ཐོག་མའི་ དུས་ཉིད་ནས། ། དད་
སོགས་ཡོན་ཏན་རྒྱ་མཚོའི་དཔལ་མངའ་ཞིང་། ། མཛད་སྤྱོད་པད་མ་་་་
དཀར་བོ་འབུས་པ་ལས། ། ལེགས་འོངས་གེ་སར་དྲི་བསུང་ཕྱོགས་སུ་་་
འཐུལ། ། དགུང་གྲངས་ཕྱོགས་ཀྱི་ནམ་ཟླའི་དཔལ་ངོམ་ཚེ། ། འབྲི་ཀློག་
མཐར་ཕྱིན་དཀར་ནག་རྩིས་ལ་སོགས། །ཐུན་མོང་རིག་གཞུང་ཡིད་ཀྱི་མེ་
ལོང་དུ། ། མངོན་པར་འཆར་ཞིང་ལྗགས་རྩོམ་སྣ་ཚོགས་མཛད། ། སྡེབ་
ལེགས་སྙན་ཚིག་ཏམྦུ་ར་ཡི་སྒྲ། ། ཐུན་མིན་ཉམས་འགྱུར་སྟོང་གིས་ཉེར་
སྐུལ་ཚེ། ། མཚོ་བྱུང་མ་ཡང་བཞད་པའི་སྐལ་བཟང་གིས། ། དགེ་ལེགས་
དུས་ཀྱི་གེ་སར་སླར་ཡང་རྒྱས། །རབ་མཛེས་སྒྲ་ལྡན་ཡིད་ཀྱི་སྡུ་གུ་མའི། །
བོ་ཁྱུར་རྒྱུད་སྟོང་དབྱངས་ཀྱི་དུམ་བུ་ཞིག ། འདི་ན་ཁྱེའུ་ཆུང་ཟོལ་གྱིས་
རྒྱུའོ་ཞེས། ། གྲགས་པ་གང་དེ་སྤྲིན་སྒྲའི་དཔལ་དང་བསྡེབས། ། དེ་ཚེ་ས་
འཇམ་མགོན་གསུང་གི་རོལ་མོ་ལས། ། ཉེ་བར་འཕོས་པའི་བཀའ་མཆིད་
ནོར་བུའི་ཕྲེང༌། ། མགུལ་བའི་རྒྱུན་དུ་བསྩལ་བ་ལེགས་མནོས་ཏེ། ། སྦས་
དོན་ཆོས་ཀྱི་རྒྱལ་རྔ་བརྡུངས་ཞེས་ཐོས། ། སྨྲ་ངན་དམ་བཅའི་རི་མོ་རེ་རེ་
བཞིན། ། སུབ་པའི་རྣམ་དཔྱོད་པིར་གྱི་རྩེ་དགའ་ཡིས། ། ཕྱི་རྒོལ་མཁུར་
ཚོས་དམར་པོར་བསྒྱུར་དང་ ལྷན། ། འཁོར་གསུམ་མེ་ཏོག་རྒྱན་དུ་ཕུལ་
ཞེས་ གྲགས། ། མགོན་ཁྱོད་རྩེད་འཇོར་རོལ་བའི་དུས་ཉིད་ནས། ། རྣམ་
དཔྱོད་ལང་ཚོ་རྒྱས་པ་དེ་ལྟ་ན། །བགྲང་བྱ་དུ་མར་བརྩོན་པའི་དཔུང་ཤེད་
ལ ༑ ༑ བསྡུར་དེ་མཁས་པར་རློམ་རྣམས་མཚར་དུ་ཅི། །རྣམ་དག་རྒྱལ་བའི་
ཐུགས་ཀྱི་རོལ་མཚོ་ལས། །ཐོན་པའི་འདོད་འབྱུང་ཙིན་ཏ་མ་ཎི་སྟེ། །ཁྱད་
ཆོས་དྲུག་ལྡན་གསང་ཆེན་བདུད་རྩིའི་རྒྱུན། ། སླར་ཡང་རྒྱས་པའི་བསླུ་
མེད་རྟེན་འབྱུང་གིས། ། ལེགས་བྱས་བསོད་ནམས་བྱེ་བས་ཉེར་བསྐྲུན་
པའི། །མཚར་སྡུག་ལང་ཚོ་འབུམ་གྱི་གཟི་བྱིན་ཅན། །གང་སྐུ་ཁྱེའུ་ཆུང་ཟླ་
138
R ORD



བ་གསར་བའི་གཟི། ། བགྲང་བྱ་བཅུ་དང་ཉག་མ་གཉིས་སོན་ཚེ། ། སྔོན་
གོམས་བག་ཆགས་བ་ཀུ་ལ་ཡི་རྒྱ། ། མཁྱེན་རབ་རབ་མཛེས་སྒེག་མོའི་
འགྲམ་ ཆང་ གིས། ། ཕྱེས་ ཏེ་ ཀློང་ ཆེན་ དགོངས་ པ་ ཡིད་ བཞིན་ནོར། །
དྲངས་པའི ངེས་ཤེས་ ལྷ་ཡི་སྒྲོན་མེ་འབར། ། རྨད་བྱུང་ནོར་བུའི་མཛོད་
འཆང་འོ་མའི་མཚོ། །རྣམ་དཔྱོད་དཔལ་མགྲིན་བདག་པོས་ཆེར་བསྲུབས་
པས། ། ངེས་ལེགས་ཐར་བའི་ལམ་བཟང་སྟོན་པའི་གཉེན། ། ཕུལ་བྱུང་
ནོར་བུའི་འཁྲི་ཤིང་སླར་ཡང་རྙེད། །གྲགས་སྙན་རབ་འབྱམས་ཞིང་གི་དོ་
ར་རུ། ། ཡིད་འོང་མེ་ན་ཀཱ་ཡིས་མཆོད་སྤྲིན་བཅས། །མངོན་པར་བསྒྲགས་
ཚེ་ཕྱོགས་བཅུའི་རྒྱལ་རྣམས་ཀྱང་། །ཚངས་ཆེན་དབང་བོའི་བརྟུལ་ཞུགས་
དང་དུ་བླངས། ། བཅུ་ཕྲག་རིག་གཞུང་གཞུང་ལུགས་ནོར་བུའི་དབྱིག།
རབ་མཛེས་རྒྱན་མཆོག་མཆོག་གིས་ཉེར་སྤུད་ཚེ། ། གཟུར་གནས་བློ་ཆེན་
ཆེན་པོ་དག་གིས་ཀྱང༌། ། བསྔགས་པའི་ བསྟོད་ཚིག་ཚིག་གི་ལམ་ནས་་་
དྲངས། ། རབ་འབྱམས་ཤེས་བྱའི་ཆུ་གཏེར་ཁྱོན་ཡངས་པོ། །རྣམ་དཔྱོད་
ཧུབ་ཀྱིས་འདྲེན་པར་རབ་དོགས་ནས། ། རྟ་གདོང་རྒོད་མ་ཁ་ཡི་མེ་ལྕེས་
ཀྱང༌། ། ལྷབ་ ལྷབ་མཐའ་ཡི་རྒྱ་མཚོ་ཟ་ལ་ལྟོས། ། དེ་ཚེ་ཐུགས་ཀྱི་ གཞི་་
དབྱིངས་སུ། །འདུ་བྱེད་རི་མོའི་སྣང་རིས་འབུམ། །བཀྲ་བའི་རྟེན་འབྲེལ་
ལ་བརྟེན་ནས། །དམ་བཅའི་རི་མོ་སྙིང་ལ་བཀོད། ། རྨད་བྱུང་སྒྲུབ་གནས་
འཆི་མེད་མཆོག་གླིང་དུ། ། ལྷ་མཆོག་ཟུར་ཕུད་ལྔ་བའི་ཞལ་ཕྱེས་ཚེ། །ངོ་
མཚར་གྲུབ་པའི་རྟགས་མཚན་བསམ་ཡས་དང༌། ། མཁྱེན་རབ་པད་མོའི་
འདབ་སྟོང་ལྷག་པར་བཞད། ། དེ་ཚེ་མཁྱེན་དཔྱོད་ནོར་བུའི་འོད་རླབས་
ཀྱིས། ། རེག་པས་རབ་འབྱམས་གསུང་རབ་ གསེར་ ལྡན་མའི། ། དཀའ་
གནད་མདུད་རྒྱའི་འཆིང་བ་རང་གྲོལ་ཏེ། །མཐར་སོན་མཁས་བའི་ཁྲི་ལ་
རྣམ་པར་འགྱིང༌། ། ཐུགས་བསྐྱེད་འོད་སྟོང་སྣང་བ་འབུམ་གྱི་གཟིས། ། །
139



ཆེར་སྙིགས་རྒྱལ་བསྟན་པད་མོ་སྐྱོང་ཕྱིར་དུ། །ཞབས་ཟུང་རྩིབས་སྟོང་རི་
མོའི་མཛེས་རིས་ཉིད། ། ལྷ་ལྡན་ཞིང་དུ་རྟ་མཆོག་ཤུགས་ཀྱིས་དྲངས། །
གངས་ཅན་ཉི་མ་འཇམ་མགོན་ཙོང་ཁ་པས། །ཐུགས་རྗེའི་འོད་དཀར་བྱེ་
བའི་འཛུམ་ཟེར་གྱིས། །ཉེར་བསྐྱངས་དགའ་ལྡན་ཆོས་གྲྭ་ཆེན་མོ་རུ། །ཟླ་
གཅིག་ཡུན་ལ་དགོངས་པའི་སྒྱུ་རྩལ་ངོམ། ། སླར་ཡང་རླབས་ཆེན་སྤྱོད་
པའི་ཁུར་བསྣམས་ཏེ། །བསམ་མི་ཁྱབ་པའི་གནས་ཆེན་དུ་མ་རུ། །མཆོད་
འབུལ་ཐུགས་སྨོན་རྒྱ་ཆེར་བྱས་པའི་མཐར། ། ལྷོ་བྲག་མཁར་ཆུར་ཞབས་
ཀྱི་པད་མོ་བཅགས། ། དེ་ཚེ་བདེ་ཆེན་ཡེ་ཤེས་མཛའ་ན་མོས། ། ཐ་མལ་
ཀུན་རྟོག་འཇུག་ པ་ རྒྱང་བསྐྲད་དེ། ། ཅིར་སྣང་ཡུལ་ཀུན་དག་པ་རབ་
འབྱམས་སུ། ། ཞག་གྲངས་དུ་མར་གཟིགས་མོར་འབྱམས་སུ་ཀླས། །དག་
སྣང་སྙིང་གི་སྦུབས་རྒྱ་གྲོལ་བ་ལས། །ཀུན་གཟིགས་དབྱངས་ཆར་ཤེལ་གྱི་
མེ་ལོང་ཞེས། །ལེགས་བཤད་ཆུ་ཤེལ་གསར་བའི་དཀྱིལ་འཁོར་ཞིག །
གང་ཐུགས་མཁའ་དབྱིངས་མཛེས་པའི་རྒྱུན་དུའང་ལྷམ། །ཁྱོད་ཀྱི་གསང་
གསུམ་ཡོན་ཏན་ནོར་བུའི་ཁུར། ། མ་ཐེག་གསེར་ལྡན་ ཤིག་ཤིག་འདར་
བའི་སྒྲས། ། མཐའ་བྲལ་ཆུ་མཐོངས་རལ་བར་བྱས་པ་ཡང༌། ། སླར་ཡང་
དགུ་ཚིགས་སྦར་མོས་དམ་པོར་འཁྱུད། ། ཇི་ལྟར་མེ་ནི་ཚ་བ་དང༌། །ཆུ་ཡི་
རང་བཞིན་གཤེར་བ་བཞིན། །འཕགས་ཆེན་རྒྱལ་བའི་སྲས་རྣམས་ཀྱི། །
རྟོགས་པའང་བསམ་མི་ཁྱབ་པ་ཉིད། །འོན་ཀྱང་ཐུན་མོང་ལམ་གྱི་གོ་རིམ་
བཞིན། །བཤེས་གཉེན་དམ་པ་སྤྱི་བོའི་ཐོད་བཞིན་བསྟེན། །དེ་ཡི་ཞལ་གྱི་
བུམ་བཟང་ལས་བྱུང་བའི། །ལེགས་བཤད་བདུད་རྩིའི་མཆོད་ཡོན་ཞལ་དུ་
གསོལ། །བཤེས་གཉེན་དཔག་བསམ་ལྷ་ཡི་ལྗོན་བཟང་ལས། ། བཀའ་་
པོད་ལྔ་སོགས་གཞུང་བཟང་དཔྱད་འཇོ་ཚེ། ། བཤད་ལུང་ཙམ་ལས་འོ་
བརྒྱལ་མི་དགོས་ཞེས། །བདེན་གཏམ་ངག་གི་རོལ་མོ་ཅི་ཡང་བསྒྲགས། །
དེ་འཕྲལ་གཞུང་ལུགས་དཀའ་གནད་མདུད་རྒྱ་ཉིད། །ཡོངས་བཀྲོལ་ཤེས་
140



རབ་ཆེན་པོའི་འགྲོས་གཅིག་གིས། །མཁས་གྲགས་སྙན་པའི་རུ་མཚོན་སྒྲེང་
རྣམས་ཀྱང་། ། རློམ་པ་ཡོངས་བཏང་འཇིམ་སྐུའི་གཟུགས་སུ་བཀོད། །
འཇམ་དབྱངས་མཁྱེན་པའི་དཀྱིལ་འཁོར་རྒྱས་པའམ། ། དབྱངས་ལྡན་་
རིག་པའི་པི་ཝང་བསྣམས་སོ་ཞེས། ། ཕྱོགས་ལས་རྣམ་རྒྱལ་གྲགས་ པའི་
རྒྱུད་སྟོང་སྒྲ། ། གངས་ཅན་ལྷ་མིའི་སྒྲ་འཛིན་རྒྱན་དུ་དཔྱང༌། ། ཁྱད་པར་
སྔ་འགྱུར་བསྟན་པའི་རྒྱལ་མཚན་མཆོག །འོག་མིན་བ་གམ་རྩེ་མོར་སྒྲེང་
མཁས་པ། ། བཀའ་བབས་བདུན་ལྡན་མདོ་སྔགས་གླིང་བའི་ཞབས། །
དད་གསུམ་མེ་ཏོག་རྒྱས་པའི་ཟེའུ་འབྲུར་བཀོད། །གང་དེའི་ཐུགས་བསྐྱེད་
སྐྱ་རེངས་ཀྱིས། ། འབར་བའི་ཉི་མ་ཁྱོད་དྲངས་ཚེ། །ནང་ཉིད་ཐུགས་ཀྱི་
སྲས་གཅིག་པོར། ། དགོངས་ཏེ་ཟབ་ཆོས་མཐའ་དག་བསྩལ། །ཐུགས་རྗེ་
ཡངས་པ་མ་དྲོས་མཚོ་ཆེན་ལས། །ལེགས་འོངས་མན་ངག་གང་གཱ་གསར་
བའི་རྒྱུན། །ཁྱོད་སྐུ་གསེར་ལྡན་དགའ་མའི་ཞལ་གསོལ་ཚེ། ། དགེ་ལེགས་
འབྲས་བུའི་གཏེར་བརྒྱུད་རྣམ་པར་བཞད། །རྣམ་དག་འཁོར་གྱི་པད་ཚལ་
རྒྱས་པའི་དབུས། ། ཕུན་ཚོགས་ལེགས་བཤད་འདབ་མ་འབུམ་བཀྲ་་་་་
ཞིང༌། ། ཡང་དག་རིགས་ལམ་ཟེ་འབྲུ་ཆེར་བཞད་པའི། ། ལྟ་ན་སྡུག་པའི་
པད་དཀར་ཁྱོད་མཐོང་ཚེ། །འཇམ་མཉེན་ཐུགས་རྗེའི་ཕྱག་རིང་བརྐྱངས་
ཤིང་བྱིན་རླབས་མེ་ཏོག་བདེ་ཆེན་འཁོར་ལོའི་རྒྱན་དུ་བསྩལ་བའི་མོད། །
སྙིང་གི་གདུང་མུན་མ་ལུས་སེལ་ཞིང་རྒྱལ་ གསུང་དབྱངས་སུ་གྱེར་བའི་
སྤོབས་པ་མཆོག་ལ་དབང་བྱེད་པའི། ། མཁྱེན་བརྩེའི་ཉི་ཟླ་སྙིང་གི་མཁའ་
ལ་ཤར་བའི་ལྔ་རིག་ནོར་བུའི་མཛོད་འཆང་ཀླུ་ཡི་དབང་བོ་ཡིས། །དྲི་མེད་
ལྷ་རྫས་ཀྱིས་དྲངས་ཐུགས་ཀྱི་པི་ཝང་ལས་འོངས་སྙན་ཚིག་བདུད་རྩིའི་
ཟེགས་མ་འདི་ལྟར་འཐོར། ། རྨད་བྱུང་ཆེ་བ་དྲུག་གིས་ཁྱད་འཕགས་་་
པའི། ། སྔ་འགྱུར་གཞི་ལམ་འབྲས་བུའི་ཆོས་ཚུལ་ཀུན། །མ་འདྲེས་གསལ་
141



བོར་སྟོན་པའི་འགྲེལ་བཤད་ཅིག་། མཛོད་ཅེས་ཡང་ཡང་རྡོ་རྗེའི་ལུང་
གིས་བསྐུལ། །དེ་ཚེ་མགོན་མཆོག་ཐུགས་གསང་སིནྡྷུའི་མཚོ་ལ་རྣམ་མང་
ཤེས་བྱའི་ནོར་བུ་ཕྱུར་བུར་སྤུངས་པ་ལས། ། ལེགས་འོངས་རྨོངས་མུན་
སེལ་ཞིང་ལོག་སྨྲ་སྲིན་བྱའི་ཙགླུ་ཟུམ་བྱེད་ ཉི་གཞོན་གསར་བའི་དཀྱིལ་
འཁོར་ཞིག ། ཐུབ་བསྟན་ལྷ་ལམ་ཡངས་པོའི་མཁའ་ལ་ཤར་དང་ཆབས་
ཅིག་སྔ་འགྱུར་པདྨོའི་འདབ་མ་ཟུམ་པ་ཡང༌། ། ཡོངས་སུ་ཕྱེས་ཤིང་རྨད་
བྱུང་ཟེའུ་འབྲུའི་དགའ་སྟོན་མཆོག་གི་སྐལ་བཟང་བྷ་མ་ར་རྣམས་ཚིམས་
པར་བྱས། ། རྣམ་དག་རྒྱལ་བའི་དགོངས་པ་སྟོན་པའི་གཞུང་། ། གཞུང་
ལུགས་དྲི་མ་མེད་པའི་ངག་གི་དཔལ། ། དཔལ་ལྡན་བླ་མ་མཉེས་པའི་
མཆོད་སྤྲིན་དུ། ། དུ་མ་ཕྱག་གིས་བཏེགས་ཏེ་སྤྱན་སྔར་ཕུལ། ། སྐྱོན་བྲལ་
ལུང་རིགས་པད་མའི་ཆུན་པོ་ཡིས། ། ཁྱོད་ཐུགས་བུམ་པའི་མགུལ་བ་་་
བརྒྱན་དང་ལྷན། ། གྲགས་སྙན་སྐྱེ་བ་ལྔ་བའི་སྒྲ་དབྱངས་ཀྱིས། ། སྐལ་་
བཟང་གསེར་ཉའི་རྣ་བར་བདུད་རྩི་སྟེར། ། མཛད་ཕྲིན་གསེར་གྱི་རྩིབས་
སྟོང་རི་མོ་ཡིས། ། ཕན་བདེའི་གདུགས་བཟང་གྱེན་དུ་འདེགས་པའི་རྒྱུ། །
ཐུགས་བསྐྱེད་མི་ཤིགས་དཔལ་བེའུའི་མདུད་རྒྱ་ཡིས། །སྔ་འགྱུར་བསྟན་པ་
རྒྱལ་མཚན་ཏོག་ཏུ་བཀོད། ། དེ་སྐད་དུའང་དོན་ལྡན་གྱི། ། བསྟོད་ཚིག་
བཀྲ་ཤིས་དགེ་བའི་རྫས། །དད་པའི་ཆུ་གཏེར་རླབས་སྒྲ་ལས། ། ཤང་ཤང་
ཡིད་ཀྱི་མཁའ་རུ་བརྡོལ། ། མཁྱེན་རབ་ཉི་མ་གཞོན་ནུའི་འཛུམ་ཟེར་་་་
གྱིས། ། རྒྱལ་བསྟན་པད་མ་དཀར་པོའི་འདབ་མའི་རྒྱ། ། བཀྲོལ་ཏེ་སྔ་།
འགྱུར་བསྟན་པའི་གདུགས་དཀར་པོ། ། སྲིད་པའི་ཚ་གདུང་གཞིལ་བའི་
གཉེན་དུ་བྱས། ། དེ་ལྟ་ནའང་ཟབ་དོན་བདུད་རྩིའི་རོ། ། མ་མྱོང་མཁས་
པའི་གྲགས་པར་རེ་བ་འགས། ། གང་བྱུང་སྒྲོ་སྐུར་ཚིག་གིས་བསྙད་བྱས་
ཀྱང༌། །སྲ་བརྟན་ལྷུན་པོར་ཞ་ཉེའི་མདུང་བཞིན་གྱུར། ། རྨད་བྱུང་མཛད་
142



འཕྲིན་གོ་ལའི་འཁོར་ཤུགས་ཀྱིས། །ལེགས་བྱས་ཉི་ཟླའི་སྣང་བ་འདྲེན་ནོ་
ཞེས། ། སྨྲ་ངན་རི་སུལ་ཉུལ་བའི་འབྱོང་བོའི་བྱས། ། མུན་པའི་གབ་ཁུང་
སྙེག་འདི་ཀྱེ་མ་ཧུད། ། ངེས་དོན་ཆོས་ཀྱི་ཉི་མ་ཁྱོད་བཞུགས་ཚེ། ། སྔ་་་
འགྱུར་བསྟན་པ་ནམ་མཁའི་མཐོངས་ལ་རེག ། དེང་དུས་འ ཇིགས་རུང་
སྲིན་པོའི་སོ་བར་ན། ། འོད་ཀྱི་ཉག་ཐག་ཕྲ་མོའི་ཟོལ་གྱིས་རྒྱུ། ། མགོན་
ཁྱོད་གསུང་གསང་རོལ་མོ་སྟོང་གི་སྒྲས། །ཉེར་བསྐུལ་གཞུང་བཟང་ནོར་
བུ་ཀེ་ཏ་ཀ ། ཕྱོགས་མེད་ཆོས་གྲྭའི་ཆུ་གཏེར་ཆེ་རྣམས་སུ། །འཁྲུལ་སྙོག་
སེལ་ཕྱིར་བྱ་མ་རྟ་ཡིས་དྲངས། །དེ་ཚེ་མདོ་སྨད་རིག་པའི་ཆུ་གཏེར་ཆེ། །
བཀྲ་ཤིས་འཁྱིལ་ཞེས་ལྔ་རིག་ནོར་བུའི་གླིང་། ། མཚུངས་བྲལ་མཁས་་་་
དབང་གསེར་རི་ལྷུན་པོའི་དབུར། །ཞབས་ཟུང་ཉི་ཟླའི་འོད་འཁྱིམས་བཀྲ་
བ་ཅན། །གང་གི་བློ་གྲོས་བཻ་ཌཱུར་བུམ་བཟང་ལས། ། རབ་གསལ་ལེགས་
བཤད་བདུད་རྩིའི་སྐྱེས་བཟང་ཆབ། །མགོན་མཆོག་སྤྱན་རས་གེ་སར་ཚལ་
ཡངས་པོར། ། སྦྲང་རྩིའི་བརྟུལ་ཞུགས་འཛིན་བཞིན་ ལྷགས་པའི་ཚེ། །
ཁྱོད་ཐུགས་རབ་ཡངས་ལྷ་ལམ་ངོས་ལ་ཤེས་བྱའི་རྒྱུ་སྐར་ཚར་དུ་དངར་བ་
ལས། ། རབ་གསལ་ཟླ་བ་སྟོང་གི་ཞགས་པས་ལན་གྱི་རྩེ་དགའ་རྣམ་པར་
འགོད་པ་ན། ། མི་ཤེས་རྨོངས་པའི་ཚང་ཚིང་ཀུན་གཞིལ་བློ་མཆོག་ཀུན་
དའི་འདབ་མ་བཞད་དོ་ཞེས། །ངོ་མཚར་བསྔགས་བརྗོད་གཡུལ་ལས་རྒྱལ་
བའི་རྒྱལ་རྔ་རྒྱ་མཚོའི་གོས་ཅན་མཐའ་རུ་ཁྱབ། ། དྲི་མེད་ལུང་རིགས་ནོར་
བུས་ཡོངས་གཏམས་པའི། ། ཁྱོད་ཐུགས་རྒྱ་མཚོའི་གཟུགས་སུ་མཐོང་བའི་
མོད། ། ཡར་ལུང་མཁས་མཆོག་ སདྡྷ་ པྲ་ ཤ་ ཀས། ། ལྷ་ རྗེས་ དར་བཅས་་
བསྔགས་བརྗོད་མེ་ཏོག་འཐོར། ། ལྔ་ཟུང་ཤེས་བྱའི་པད་རྫིང་ཡངས་པོའི་
ངོགས། ། རྩེན་པའི་མཁས་དབང་འཇའ་བ་མདོ་སྔགས་ཀྱིས། ། ལུང་་་་
རིགས་གནམ་རུའི་རྒྱུད་ལས་ཉེར་འགུགས་པའི། །སྦྱོར་ངག་ཉག་ཕྲན་སྟར་
143



ལ་བརྒྱུས་པའི་ཚེ། ། ཕྱག་ན་པད་མོ་ཆོས་ཀྱི་དབང་བོ་ཉིད། ། དྲང་ཤན་
འབྱེད་པའི་དཔང་པོར་ལེགས་བསྐོས་ཏེ། །ཁྱོད་མགྲིན་ལོངས་སྤྱོད་འཁོར་
ལོའི་རྩ་མདུད་ལས། །ཟབ་གསང་ཆོས་ཀྱི་སྒོ་འཕར་ཕྱེས་པའི་མོད། །གང་
གི་ཐུགས་རྟེན་འཇམ་དཔལ་དཔའ་བོ་ལས། །འོད་ཟེར་སྣ་ལྔའི་ཟེར་ཕྲེང་
དྲ་བ་ཞིག ། མགོན་ཁྱོད་ཐུགས་ཀྱི་པད་མོར་ཐིམ་ལ་སོགས། ། མ་སྨད་
མཛད་བཟང་དེར་འཁོད་མིག་གི་དཔལ། ། ལྐོག་གྱུར་མ་ཡིན་མངོན་སུམ་
སྣང་བའི་ཆོས། ། སྒྲོ་བཏགས་མ་ཡིན་ཚད་མར་གྱུར་བ་འདི། ། ཐུན་མོང་
མིག་གི་དཔྱིད་དུ་སོན་པའི་གཏམ། ། ཐོས་ཚེ་དད་པའི་སྙིམ་པ་སྙིང་གར་
ཟུམ། །ལེགས་བཤད་རིན་ཆེན་དང་བོའི་ལྡེ་མིག་གིས། ། ཕས་རྒོལ་ཡིད་ཀྱི་
སོམ་ཉིའི་སྒོ་འཕར་ཉིད། །ཕྱེས་ཞེས་བསྔགས་བརྗོད་ཨུཏྤ་ལ་ཡི་ཆར། །
འཐོར་བའི་སྒྲ་དབྱངས་ཞིང་འདིའི་དཔལ་དུ་བརྗིད། ། སླར་ཡང་དབུས་
གཙང་ཆོས་ཀྱི་ཞིང་ཁམས་སུ། ། མཁས་ཚུལ་ནོར་བུའི་མཛོད་ལ་དབང་
བསྒྱུར་བའི། ། ངེས་དོན་ པཎ་ཆེན་ ཁང་དམར་དགེ་བཤེས་ཀྱིས། ། མི་་་
འཇིག་དམ་བཅའ་རི་བོའི་ཟླ་བོར་བཀོད། ། འོན་ཀྱང་གང་གི་རིག་པའི་
གསང་མཛོད་ལས། ། རིགས་ལམ་བདེ་ཐུང་གཞོན་ནུའི་སྒྱུ་རྩལ་དང༌། །
ལྷན་ཅིག་མཁའ་གླང་གླལ་བའི་ངར་སྒྲ་ཡིས། ། དམ་བཅའི་རི་བོ་མིང་གི་
མཐའ་རུ་བསྙིལ། ། སྔར་ཞིག་ཕྱོགས་གླང་ཆོས་ཀྱི་གྲགས་པ་ཞེས། ། རིགས་
ལམ་འོད་སྟོང་སྤྲོ་བའི་བྱེད་པོ་རྣམས། །འགྱིང་བའི་ཁྲི་འཕང་གདོང་ལྔས་
བཏེགས་པ་རུ། ། མགོན་ཁྱོད་རོལ་བའི་སྐལ་བཟང་བདག་གིར་བྱས། །
ཁྱོད་ཐུགས་མཐའ་ཡས་རྒྱ་མཚོ་བསྲུབས་པ་ལས། །ལེགས་བྱུང་འོད་ལྡན་
ནོར་བུའི་གཏེར་བརྡོལ་ཏེ། ། ཐུབ་བསྟན་ས་ཆེན་མཛེས་པར་བྱས་པའི་
གཏམ། །ཕྱོགས་ཀྱི་མཐའ་རུ་སྒྲ་བརྒྱའི་ཟོལ་གྱིས་ལྡིར། ། ཡང་གཅིག་ལྷོ་
གླིང་འཛིན་མའི་དུམ་བུ་སྟེ། ། སོག་ཅེས་གྲགས་པའི་ནོར་འཛིན་དཔལ་
མོའི་གཞིར། ། བློ་བཟང་སྙན་པའི་གྲགས་པ་དཀར་པོའི་འོད། ། ཡོངས་
144



ཁྱབ་རིགས་པའི་རྒྱལ་བོ་གང་དེ་དང༌། ། བགྲོ་གླེང་ཀུན་དའི་འདབ་མ་་
བཞད་པའི་གཉེན། ། དུས་ཀྱི་ཟླ་བ་འཆར་ལ་མངོན་ཕྱོགས་ཚེ། །རྒྱལ་ཀུན་
ཐུགས་ཀྱི་ཕུང་བོ་མཉྫ་ཥཱས། ། རྗེས་ཆགས་བརྩེ་བས་ཕྱག་མཚན་ཁྱོད་ལ་
གཏད། ། ཨེ་མ་འཇམ་དཔལ་ཡེ་ཤེས་སེམས་དཔས་ཀྱང༌། ། རྗེས་བརྩེས་
ཡང་ཡང་བསྐྱངས་བ་འདི་ཐོས་ཚེ། །ཁོ་བོས་རྩེ་གཅིག་དད་པས་གསོལ་བ་
ལ༑ ༑ དགོངས་པ་མེད་འདི་ཕྱོགས་སུ་མ་ལྷུང་ངམ། །ས་ཆེན་མཛེས་པའི་
ལུང་གི་འཕྱང་འཕྲུལ་གྱིས། །ཡོངས་སྤུད་མཁྱེད་རབ་འོད་ཀྱི་དྲ་བ་ཅན། །
ཆོས་ཀྱི་གྲགས་པའི་རིག་འཕྲུལ་ནོར་བུའི་ཕྲེང་། །ཡང་དག་བློ་ཡིས་བགྲང་
ལ་བརྩོན་པ་ན། ། གྲགས་པས་ས་ཆེན་མཛའ་བོར་ཡོངས་འཁྱུད་ཅིང༌། །
ཀུན་བཟང་སྤྱོད་པས་འགྲོ་རྣམས་དགའ་བའི་གཞིར། ། འགོད་མཁས་
བསྟན་པའི་རྒྱལ་མཚན་ཆེན་པོ་ཡིས། །མཛེས་འཛུམ་ཞལ་དང་རྡོ་རྗེའི་
གསུང་མཆོག་བསྩལ། །རྐྱེན་དེས་གསང་བ་བས་ཀྱང་ཆེས་གསང་བའི། །
གནད་རྣམས་མ་ལུས་ཡིད་ཀྱི་མཛེས་རྒྱན་དུ། ། ཐོབ་པའི་སྐལ་བཟང་ཉི་མ་
ཕྲག་ཤར་ཏེ། །ཡང་དག་བློ་ཡི་པད་ཚལ་ཕྱོགས་སུ་འཛུམ། ། མཐོང་ན་མི་
མཐུན་མེད་པའི་སངས་རྒྱས་ཀྱི། ། མགྲིན་པ་གཡས་འཁྱིལ་དུང་སྒྲའི་་་་
དབྱངས་སྙན་ལས། །སྲིད་གསུམ་སྒྲ་འཛིན་སུམ་པའི་བདུད་རྩིའི་སྨན། །
ལེགས་བྱུང་བཀའ་ཡི་གཞུང་ལུགས་མ་ལུས་པ། །མགོན་ཁྱོད་བརྩོན་པའི་
ཅང་ཤེས་ཤུགས་ལྡན་གྱི། །བང་འགྲོས་ལ་བསྟེན་ལན་གྲངས་བདུན་ཉིད་
དུ༑ ༑ གཟིགས་ཚེ་ཕལ་གྱི་བསྟན་བཅོས་ཇི་སྙེད་ཀྱི། །ལེགས་དང་ཉེས་པའི་
ཆ་ཀུན་ཚེགས་མེད་མཁྱེན། ། དེ་ལྟར་མདོ་དང་སྔགས་ཀྱི་གཞུང་རྣམས་
ཀུན། ། དཔྱད་པ་གསུམ་གྱིས་ཉིན་མཚན་ལྟོས་མེད་དུ། ། སྦྱངས་བའི་་་
ལེགས་སྐྱེས་འཛམ་བུའི་ལྗོངས་ཆེན་འདིར། །མང་དུ་ཐོས་པ་རྒྱ་མཚོའི་ཕ་
རོལ་སོན། །ལྔ་ཕྲག་སྙིགས་མ་བདོ་བའི་མུན་གླིང་འདིར། །འཇམ་མགོན་
145



ཉི་མ་གཞོན་ནུ་ཁྱོད་ཤར་ཚེ། ། སྣང་བའི་གན་མཛོད་མེ་ཟླུམ་འཁོར་ལོས་
ཀྱང༌། ། འགྲན་པར་མ་ནུས་ཆུ་ལྷའི་ཕང་བར་ཡིབས། ། ཐོས་པ་རིན་ཆེན་
ཕྲ་ཡིས་ལེགས་བརྒྱན་ཀྱང༌། ། མངོན་རློམ་ལ་སོགས་དྲེགས་པ་ཡོངས་་་་་
སྤངས་ཤིང་། །གཞུང་ལུགས་ཀུན་ཀྱང་རང་སེམས་འདུལ་བ་ཡི། ། མན་
ངག་ ཉིད་དུ་བརྟེན་པ་ཁྱོད་ཀྱི་གཤིས། ། སྒྲུབ་བརྒྱུད་ ཤིང་རྟའི་གནད་་་
གསང་ནོར་བུའི་ཕྲེང༌། ། ཁྱོད་མགྲིན་རླབས་ཀྱི་རྩེ་དགའ་ལས་ཐོན་ཏེ། །
གང་འདོད་མཆོད་སྤྲིན་བསྟར་ཞེས་སྒྲ་སྙན་པོས། །ཕྱོགས་ཀྱི་སློབ་ཚོགས་
བུང་བའི་ཚོགས་བཞིན་བསྡུས། ། སྐལ་བཟང་རྒྱལ་སྲས་བྱེ་བའི་ཁྱུ་ཚོགས་
ཀྱི ༑ ༑ མཚམས་སྤྲིན་མདངས་ཆགས་ངུར་སྨྲིག་གོས་ཀྱི་འོད། ། མཁའ་ལ་
རེག་ཚེ་བགྲངས་ཡས་རྒྱུ་སྐར་ཡང༌། །སྐྱེངས་ཏེ་མཐིང་མདོག་གོས་ཀྱི་ཕག་
ཏུ་ཡིབས། ། དྲུག་ཅུའི་དཔལ་རྫོགས་གསུང་གི་ཆ་རེར་ཡང་། །འགྲོ་ལ་ཕན་
པའི་གོ་ཆར་གྱུར་བའི་གཏམ། ། ཐོས་པས་སྟོབས་ལྡན་མདའ་ལྔའི་དབང་
བོ་ཡང༌། །རང་སྤྱིལ་ཁང་བུར་ལས་ཀྱིས་དབུལ་བས་ནོངས། །མཚར་སྡུག་
བྱད་ལྡན་སྐལ་བཟང་སཱི་ཏཱའི་གྲོགས། །ཡ་ངའི་བཙོན་དོང་ར་བ་ལས་སྐྱོབ་
ཕྱིར། ། འཕྲིན་ལས་ཧ་ནུ་མན་ཐས་གར་གཅིག་གིས། །ལྷོ་གླིང་འཛིན་མའི་
ཁྱོན་ལས་རིང་དུ་བརྒལ། ། བྱམས་བརྩེ་ནོར་བུའི་ཡུ་ཅན་རྔ་ཡབ་ཀྱིས། ། ་
གཡབ་པའི་བསིལ་རླུང་འཇམ་པོའི་རེག་བྱ་ཡིས། ། ཡིད་ཀྱི་གདུངས་བ་
འཇིལ་བའི་འགྲོ་བ་འབུམ། ། ཕུ་འདུད་མོས་པའི་མགོ་ལྕོགས་ཤིག་ཤིག་
གཡོ། ། གང་ཞབས་རྩིབས་སྟོང་རི་མོས་རེག་པའི་རྡུལ། ། མ་ཐོབ་ཚངས་
པའི་དབང་བོའང་ངལ་གྱུར་ན། །སྲིད་འདིའི་ཆེ་དགུས་ཉིན་མཚན་ལྟོས་
མེད་དུ། ། ཁྱོད་ཞབས་གཙུག་ཏུ་བསྟེན་ལ་མཚར་ཅི་ཡོད། ། ལྷག་བསམ་འོ་
མཚོ་འཕྱུར་བའི་ལྕེ་ཞགས་ཀྱིས། །ཆུ་ཤེལ་དབང་བོའི་དཔལ་ཡང་བརྔུབས་
པ་ན། ། མཁའ་ལ་མངོན་པར་བཀྲ་བའི་རྒྱུ་སྐར་ཚོགས། ། སྐྱེངས་ཏེ་ལམ་
ལམ་འདར་བའི་བརྟུལ་ཞུགས་འཛིན། ། ཐུན་ མིན་ཁྱོད་ཀྱི་ཆོས་རྣམས་་
146



ལས། ། ཅུང་ཟད་འགྲོ་ལ་སྣང་བ་འདིས། །ཡོན་ཏན་རྒྱ་མཚོས་ཕྱུག་རྣམས་
ཀྱང༌། ། ངོ་མཚར་ཧད་དེ་ཅེ་རེར་ལྟ། ། ཕྱོགས་ཞེན་ཕྲག་དོག་རབ་སྤངས་
ཤིང༌། ། དོན་གནས་བརྗོད་པའི་སྐྱེས་ཆེན་པོ། ། ཉི་ཟླ་ཚར་དུ་དངར་འདྲ་
བས། ། བསྔགས་བརྗོད་སྣང་བའི་གཟི་བྱིན་འཐོར། ། སྔ་འགྱུར་རྐང་་་་
འཐུང་འཛུམ་པའི་དོ་ར་རུ། ། ངེས་གསང་དབྱངས་སྙན་སྒྲོག་པའི་མགྲིན་
པ་ཅན། །པད་མ་འོད་གསལ་མདོ་སྔགས་གླིང་བ་ཞེས། ། མཚན་ཙམ་ཐོས་
ཀྱང་སྤུ་ལོང་ཟིང་བ་དེས། ། ཕུན་ཚོགས་དུས་ཚེས་དགེ་བའི་ཉི་མ་ལ། །
ལེགས་པར་བརྒྱན་པའི་མཆོད་སྟེགས་ངོ་མཚར་བར། ། དཔེ་དཀོན་གླེག་
བམ་ཕུང་བོ་བརྩེགས་བྱས་ཏེ། ། ཆོས་བཀའ་འདི་རྣམས་ཁྱོད་ལ་གཏད་དོ་
ཞེས། ། དྲི་མེད་ ལྷ་རྗེས་སྲིད་ན་རིང་བ་དང༌། ། དབང་རྟགས་པཎ་ཞྭའི་
སྐྱེས་དང་ཆབས་ ཅིག་ ཏུ། ། བསྔགས་བརྗོད་མེ་ཏོག་དུ་མ་འཐོར་བྱས་་་
ནས། ། དོན་གྱི་རྒྱལ་ཚབ་ཆེན་མོར་མངའ་དབང་བསྐུར། ། འདི་ནི་དེང་
དུས་བསྟན་འཛིན་ཁས་འཆེ་ཞིང་། ། བསྟན་པ་དགྲ་རུ་འཛིན་པའི་སེང་
གེའི་གསོབ། ། མ་ཡིན་ངེས་དོན་ལུང་རིགས་ཀྱིས་ཕྱུག་པའི། ། འདོད་་་
འབྱུང་ཡིད་བཞིན་དབང་གི་རྒྱལ་བོ་ཡིན། ། གསང་གསུམ་སྙོག་མ་བྲལ་
བའི་ཆུ་མཚོ་ལས། །རྡུལ་བྲལ་དབུ་བ་ཟེགས་པའི་ཆ་རེས་ཀྱང་། །འགྲོ་བློ་
ཡང་དག་ས་ལ་སྦྱོར་གྱུར་ན། །ཐུགས་རྗེའི་ཆབས་ཀྱི་རྒྱུན་བཟང་བདག་ལ་
སྩོལ། ། སྙན་གྲགས་སྤོས་དཀར་དྲི་བསུང་ལྡང་བའི་ངད། ། མཁས་རྒུའི་དྲི་
འཛིན་དགྱེས་པའི་མཆོད་སྤྲིན་དུ། །གྱུར་བས་བཅུ་ཕྲག་ཀནྡ་བྷིཥ་ཡིས། །
ལེགས་སྤུད་མཁས་དབང་སྨད་བཛྲ་གྱིས། ། མཁྱེན་པའི་རྩལ་དང་རྟོགས་
པའི་ཉམས་ལ་སོགས། ། གང་ཅིའི་ཐད་ནས་ཀློང་ཆེན་གཉིས་པ་ཞེས། །
གུས་པས་ཕྱག་རྒྱ་སྙིང་གར་ཟུམ་བཞིན་དུ། ། བསྟོད་བསྔགས་མེ་ཏོག་བྱེ་
བའི་མཛེས་པ་བྱིན། །མཛོད་ལྔའི་ཤིང་རྟ་ཡོན་ཏན་རྒྱ་མཚོས་ཀྱང་། ། ཁྱོད་
ཀྱི་རྨད་བྱུང་མཛད་བཟང་མཐོང་བའི་མོད། ། ཆེད་དུ་བརྗོད་པའི་ཤིས་
147



ཚིག་དང་བཅས་པར། །མ་ཧ་པཎ་ཆེན་ཞེས་པའི་སྙན་པ་ཕུལ། ། གཡས་
འཁྱིལ་དུང་གི་སྒྲ་དབྱངས་ལྟར་སྙན་པའི། ། ཆེ་བའི་བདག་ཉིད་བླ་ན་
འབར་བའི་རྔ་། །འཆི་མེད་དབང་པོས་བསྐུལ་བའི་བརྟུལ་ཞུགས་ཀྱིས། །
སྲིད་གསུམ་སྒྲ་འཛིན་བདུད་རྩིའི་གཏེར་དུ་བསྒྲུབས། །འོན་ཀྱང་འདི་སྣང་
སྤོས་རྒྱུའི་རི་མོ་ལྟར། །ཟད་དུ་མེད་པའི་གྲོང་དགོན་སྤེལ་མ་རུ། ། སྙན་
གྲགས་སྦྲང་རྩིའི་དཔལ་ལ་མ་ཆགས་པར། །ཡིད་འོང་དབེན་པར་ཞབས་
སེན་མེ་ཏོག་བཀོད། །དེ་ནི་ནེའུ་གསིང་གཡུ་ཡི་མདངས་ཀྱིས་མཛེས། །ཁོ་
ར་ཁོར་ཡུག་ལྗོན་ཤིང་དྲ་བས་སྦྲེལ། །ཡིད་འོང་འདབ་ཆགས་སྙན་པའི་གླུ་
དབྱངས་ལེན། །ཕུ་ཆུ་འབབ་པའི་སྒྲ་ཡིས་ཀྱང་མཛེས་པའི། །གདོད་ནས་
མ་བཅོས་རང་བཞིན་གྱིས་གྲུབ་ཅིང༌། ། གཟུངས་མཆོག་རྒྱལ་པོ་ཨ་ར་པ་
ཙས་མཛེས། ། མཆོང་མདོག་མདངས་ལ་འཁུ་བའི་ཀེའུ་ཚང་དེ། །བཟོ་
རྒྱལ་མཁས་པའི་བློ་ལས་འགོང་བ་ཡོད། །རང་རྩལ་དག་པ་སྐྱེད་པ་ཡབ་སྟེ་
སྣང་སྲིད་ཆོས་ཀུན་དག་པ་རབ་འབྱམས་འབྱམས་སུ་ཀླས་པའི་གཟི་བྱིན་
ལ༑ ༑ རྫོགས་རིམ་ཆོས་དབྱིངས་རབ་མཛེས་དགའ་མས་རྗེས་ཆགས་སྤྱན་
རས་དང་བཅས་ ཉེ་བར་འཁྱུད་པའི་རྨད་བྱུང་ཐབས་ཤེས་ཀྱིས། །ཉེར་
བསྐྲུན་ཟུང་འཇུག་ཡེ་ཤེས་ཆེན་པོ་སྙིང་གི་སྦུབས་ལས་ངོ་མཚར་རྩེ་དགའ་
དང་བཅས་གྲོལ་བའི་དགའ་སྟོན་ལ། །ལོངས་སུ་སྤྱད་པའི་སྐལ་བ་བཟང་
བོར་ཡུན་རིང་གོམས་པའི་ཐུགས་ཀྱི་གོ་ཆ་སྲ་མཁྲེགས་རྡོ་རྗེའི་གཤིས་སུ་
བསྟིམས། །དེ་ཚེ་མཉམ་བཞག་རི་དྭགས་མིག་ཅན་མར། །ཏིང་འཛིན་སྣ་
ཚོགས་རྒྱན་གྱིས་སྤྲས་མཐོང་ཚེ། །རྣམ་དག་ཆོས་དབྱིངས་མཐོངས་ལས་
རྒྱལ་རྣམས་ཀྱང༌། །གཟིགས་མོར་གཡེང་ལ་སྲི་ཞུ་ལྷོད་མེད་གྱུར། །མགོན་
ཁྱོད་སྐུ་ན་ཕྲ་བའི་དུས་ཉིད་ནས། ། འཇམ་དབྱངས་དཀར་པོའི་བསྙེན་
སྒྲུབ་ལ་གཞོལ་ཚེ། ། ཐུགས་ཀའི་སྔགས་འཁོར་དྲག་ཏུ་ འཁོར་བ་ལ། །
དགོངས་པའི་སྤྱན་རས་གཡོ་བ་ཙམ་ཉིད་ནས། ། ཐ་མལ་སྣང་ཤེས་ཆུ་་
148



འཛིན་འཐུགས་པོའི་དགྲ། ། ཡོངས་བསལ་དག་སྣང་ནོར་བུའི་སྣང་བ་་
ཡིས། །མི་ཤིགས་སྙིང་གི་བདུད་རྩི་འཐུང་ལ་སོགས། །གཞུང་ལས་བཤད་
པའི་རྟགས་བཟང་མངོན་དུ་གྱུར། ། གཞན་ཡང་ཀློང་ཐང་རྨད་བྱུང་གན་
དྷོ་ལར། ། རྩོལ་བཅས་དགེ་བའི་བརྟུལ་ཞུགས་མངོན་བྱས་ཚེ། །ཡིད་འོང་
ལྷ་བརྒྱའི་གཙུག་རྒྱན་ཏཱ་རེ་མས། ། དགྱེས་ཞལ་ཆུ་ཤེལ་དབང་བོའི་་་་་་
མདངས་བཟང་ངོམ། ། ཟབ་ལས་ཆེས་ཟབ་དཀྱིལ་འཁོར་བརྒྱད་ཀྱི་་་་་
ཞལ། ། ཕྱེས་ཚེ་དཀར་ཕྱོགས་ གདེངས་ཅན་ནུབ་ཀྱི་མཁར། ། ཧེ་རུ་ཀ་་
དཔལ་ཌ་ཀའི་སྤྲིན་ཚོགས་དང༌། ། རེ་མན་ཏ་ཡིས་གུས་པའི་གར་སྟབས་
བསྒྱུར། ། འཇམ་དཔལ་ཡ་མན་ཏ་ཀ་ལ་སོགས་པའི། ། ཡི་དམ་སོ་སོའི་
མངོན་རྟོགས་འབྱམས་ཀླས་ཚེ། ། མ་ཚང་མེད་པའི་རྟགས་བཟང་དུ་མ་
དང༌། ། སོ་སོའི་ཞལ་རས་མཇལ་བའི་མཐའ་མི་དཔོག ། རབ་དགའ་
ནས་བཟུང་ཆོས་ཀྱི་སྤྲིན་ཏེ་ས་བཅུའི་གྲོང་ཁྱེར་སོ་སོ་ནས། །བརྒྱ་ཕྲག་ནས་
བཟུང་གྲངས་མེད་བར་གྱི་ཐུན་མིན་འཕགས་པའི་ཆོས་རྣམས་ཀུན། །
མངོན་པར་ཐོབ་ཅེས་བསླུ་མེད་རྒྱལ་གསུང་རྡོ་རྗེའི་ཁམས་ལྟར་སྲ་བ་དེ། །
གཞུང་བཟང་ནོར་བུའི་ཚོང་བརྡལ་ ཁྲོད་ནས་ཡང་ཡང་མཐོང་བ་དེ་ལྟ་
མོད། ། འོན་ཀྱང་མཐུན་ངོར་སྣང་བའི་ཆོས་འདི་རྣམས། ། ཨུ་དུམ་ཝ་ར་
ལས་ཀྱང་ཆེས་ལྷག་པས། ། ཟླ་མེད་བཤེས་གཉེན་ཁྱོད་ཀྱི་གསང་བ་ཡི། །
ཆོས་སུ་རློམ་སྟེ་སྨྲ་ལ་འགལ་བ་ཅི། ། ཡང་ཟབ་ཚེ་ཡི་སྒྲུབ་པ་ལྷུར་བླངས་
ཚེ ༑ ༑ དྭངས་བསིལ་བདུད་རྩིའི་མཆོད་ཡོན་གཙང་མའི་ཆབ། །བགྲང་བྱ་
གཅིག་ལ་སྔར་གྱི་རྣམ་པ་ལས། །གཞན་དུ་མ་འགྱུར་གྲུབ་པའི་རྟགས་སུ་
ངོམ། ། སྨན་རཀ་བདུད་རྩིའི་ཐིག་ཕྲེང་མཁའ་ལ་བརྩེན། ། ལྷ་རྫས་གཏོར་
མའི་ཕུང་བོ་འཇའ་ལྟར་དེངས། །ངད་ལྡན་ཙམ་པ་ཀ་ཡི་ཆར་བ་ཡིས། །
ས་དེར་བྱིན་ཆེན་འབེབས་པའི་ཆོ་གའང་ངོམ། ། རྨི་ལམ་འོད་གསལ་དག་
པའི་སྣང་ངོ་རུ། ། སྔགས་སྲུང་དབྱིངས་ཀྱི་རྒྱལ་མོ་ཨེ་ཀ་ཙས། ། དགྱེས་
149



འཛུམ་ཞལ་གྱི་ཚེམས་དཀར་སྤྲིན་ཕྲེང་ལས། །རྒྱལ་བསྟན་སྲུང་བའི་དབྱར་
རྔ་ཡང་ཡང་ལྡིར། །རབ་འབྱམས་རྒྱལ་བའི་ཐུགས་རྗེའི་རོལ་རྩེད་གར། །
རབ་འབྱམས་ཞིང་དུ་སྣ་ཚོགས་ཀྱིས་བརྩེན་པ། ། རབ་འབྱམས་ཤེས་བྱའི་
མཛོད་འཛིན་ཨ་ཛི་ཏར། །རབ་གུས་དད་པའི་སྙིམ་པ་སྤྱི་བོར་བཀོད། །དེ་
སྐད་ཡིད་ཀྱི་ཆུ་མཚོ་ལས། །བྱུང་བའི་བསྟོད་ཚིག་རླབས་ཀྱི་སྒྲ། ། སྙིང་གི་
མུན་སེལ་རྗེ་ཁྱོད་ལ། །དགྱེས་པའི་སྙན་དབང་ཕྱོགས་ཕྱིར་འབུལ། ། ལྷུང་
ལྷུང་འབབ་ལྡན་འབྲི་ཀླུང་རིང་མོ་ཞེས། ། དཀར་མཛེས་ལྦུ་བའི་རླབས་
ཕྲེང་འཁྲིགས་པའི་གཞིར། ། སྐྱེ་རྒུའི་དཔལ་འཕེལ་ཀླུ་བཅུད་སྦས་པའི་་
ཚེ༑ ༑ དགེ་མཚན་ནུབ་པ་མེད་པའི་རྟགས་བཟང་དང༌། ། ལྷན་ཅིག་སྣང་
སྲིད་བདེན་མེད་གཟིགས་པའི་བརྡར། ། ཕུན་ཚོགས་གོས་ཀྱིས་ལེགས་སྤྱད་
བཀྲ་ཤིས་དར། ། མགོ་རྟིང་མ་སློག་ངོ་མཚར་གཟི་འབར་བཞིན། ། འབྲི་
ཀླུང་གཞུང་ལས་གྱེན་དུ་རྒྱུ་ལ་སོགས། ། སྲིད་ན་མངོན་མཐོའི་དགེ་མཚན་
དུ་མ་ཞིག ། སྲིད་འདིའི་རྒྱན་དུ་ངོམ་པའི་དེ་མ་ཐག ། བརྒྱད་ལྡན་ཆུ་
བོ་འབྲི་ཀླུང་རིང་མོས་ཀྱང༌། ། བསྟོད་བསྔགས་རླབས་སྒྲའི་གྲགས་དཀར་
དབྱིངས་སུ་རྩེན། ། ལས་བཞིའི་ཕྲིན་ལས་ཟས་སུ་ཟ་བའི་མཐུས། ། སྤྱན་
གྱིས་ལྟ་ སྟངས་ཡོན་པོར་བསྒྱུར་ཙམ་གྱིས། ། རྔམ་ལྡན་དུ་རུ་ཀ་ཡི་དམག་
ཚོགས་ཀྱི། །དབང་མདོག་རུ་དར་ས་ལ་བསྙིལ་ཞེས་གྲགས། ། མི་སྡུག་སྨིན་
མ་གཡོ་བའི་དམག་དཔུང་གིས། ། དྲག་པོའི་སྐད་སྒྲའི་ང་རོ་འབྱིན་དང༌
ལྷན། ། སྒྱོགས་མདེལ་མེ་ལྕེའི་ཚ་ཚ་འཕྲོ་བ་ཡང༌། །སྲ་བརྟན་རི་བོར་སྲན་
མའི་གར་ལ་འཕྱ། །ཞེ་སྡང་ཆར་སྤྲིན་སྟུག་པོའི་ལྡིང་ག་ལས། །འོངས་བའི་
མི་བཟོད་གནམ་ལྕགས་ངར་མའི་རྒྱུན། ། དུམ་བུར་ཆད་པའི་དུས་ཀྱི་་་
ཞུགས་ཆེན་གྱིས། ། ཁྱོད་སྐུའི་ལང་ཚོ་གཞོམ་པར་བྱས་སོ་ལོ། ། གང་ཞིག་
ལས་ལ་རྦད་པ་ཙམ་གྱིས་ཀྱང༌། །གནམ་ལྕགས་ཐོག་གིས་བྲག་རི་བསྙིལ་བ་
དང༌། ། གནམ་གྱི་མེ་ཞགས་ས་རུ་འཁྱིལ་ལ་སོགས། ། འཇིགས་རུང་དྲག་
150
དེད་ཁར་ག་



པོའི་རྟགས་བཟང་སྙིང་ལ་གཟན། ། འདྲེན་པ་ཁྱོད་ཀྱི་རྨད་བྱུང་མཛད་
འཕྲིན་དང༌། ། ཡར་ངོའི་ཟླ་བའི་འཕེལ་ ཁ་ ལྷན་ ཅིག་རྒྱས། ། སྨོན་ལོག་
གདུག་པའི་སྦྱོར་ངན་ཧ་ལ་དང༌། །ལྷན་ཅིག་ཉེར་དགུའི་སྨག་རུམ་བག་ལ་
ཞ ༑ ༑ བརྟན་གཡོའི་ཆོས་ཀུན་བདེན་མེད་སྒྱུ་མ་ཡི། ། རོལ་བར་གཟིགས་
ཁྱོད་སྒྲུབ་ཁང་ཟང་ ཐལ་དུ། ། བྱོན་ཞེས་གྲགས་པའི་སྤྲིང་ཡིག་རྒྱུ་བའི་་་
གར། ། བྱིངས་ཆེན་རྒྱ་མཚོའི་རླབས་དང་ལྷན་ ཅིག་རྩེན། ། སྔར་ཞིག་་་
འཕགས་ཡུལ་བསོད་ནམས་ར་བ་རུ། ། ཐལ་འགྱུར་སྲོལ་བཟང་ཕྱེ་བའི་
ཉིན་མོའི་མགོན། ། གང་དང་དབྱེར་མི་བྱེད་པ་ཁྱོད་ཉིད་ཅེས། ། སྒྲོ་སྐུར་
བྲལ་བའི་ཚིག་གིས་ཡང་ཡང་ཟློ། ། ཚུལ་དེས་ཡིད་ལ་མི་བདེའི་ མངལ་་་
ཆགས་ཤིང་། ། དུག་གསུམ་སྨག་རུམ་ཟ་བའི་སྲིན་བྱ་འགས། ། དྲུག་ཅུའི་
ལྕགས་མཁར་ལ་སོགས་དྲག་སྔགས་ཀྱི། ། དམོད་སྦྱོར་བཤམས་ཚེ་ལྕགས་
ཧྲུག་ཆར་བཞིན་བབས། །འོན་ཀྱང་ཁྱོད་སྐུ་རི་དབང་གཤིས་སུ་བརྟན། །
བྱམས་བརྩེའི་གཟི་འོད་མུན་པའི་གླིང་ཁྱབ་སྟེ། །འཇམ་དཔལ་རྡོ་རྗེ་རྣོན་
པོ་ང་འོ་ཞེས། ། འཇིགས་མེད་སྤོབས་པའི་གད་རྒྱངས་ཕྱོགས་སུ་་
བསྒྲགས། །དེ་ཚེ་ལྷ་མིའི་རྣམ་འདྲེན་ཆེན་མོ་སྟེ། ། མཚུངས་མེད་རྒྱ་མཚོའི་
མཚན་འཆང་བཅུ་གཉིས་པས། ། ཁྱོད་ཐུགས་མཁའ་ཡི་ར་རི་སེལ་ཕྱིར་
ཏུ༑ ༑ དགོངས་སེལ་ཞུ་བའི་ཕོ་ཉ་རིངས་པར་བཏངས། །དེ་ཚུལ་སྙིང་ལ་
གཟན་པའི་གཡམ་རྒྱུག་མཁན། ། ཅོལ་ཆུང་རང་འོད་འཚེར་བའི་སྐར་ཕྲན་
འགའི། ། ལོག་རྟོག་སྨྲ་ངན་རང་འོད་ཉམས་བྱེད་པའི། ། ཁྱོད་ཡོན་ཁྱུང་
སྔོན་སྐྱེས་དེ་མཁའ་རུ་འཕགས། ། ཚུལ་འདི་མཐོང་ཚེ་ཨ་ལ་ལ་ཧོ་ཞེས། །
གླིང་བཞིའི་མུན་སྟུག་འཇོམ་པའི་སྣང་བའི་འཁྱིམས། ། ལྷའི་བུ་ཉི་མ་ཟླ་བ་
ཟུང་ཉིད་ཀྱང༌། ། རེས་མོས་ཚུལ་གྱིས་ཁྱོད་ཡོན་དཔལ་ལ་གཡེང༌། ། སྡང་
ཞེན་ཕྲག་དོག་ཁོ་ནར་རབ་དགྱེས་པའི། ། ཤར་མར་ཁ་ནས་འབབ་པའི་
ངན་སྐྱུག་གཏམ། ། བྱུང་ལ་ཚོད་འཛིན་བྲལ་བའི་ མཛེ་བོ་རྣམས། ། སྣ་་
151
(༤་ཙ44**་ཙན



ཚོགས་སྨྲ་བ་བསྐྱུངས་ན་མཛེས་མིན་ནམ། ། དེ་སྐད་བརྗོད་པའང་སྙོག་
མའི་བློས་མ་ཡིན། །ཚད་དང་ལྡན་མིན་ཚད་མས་བརྟག་ཕྱིར་ཡིན། །གལ་
ཏེ་ནན་གྱིས་ཚུལ་དེར་ཞུགས་སྲིད་ཀྱང་། ། ཁོ་བོའི་ལྷག་བསམ་དག་པར་
འགལ་ཅི་ཡོད། ། སྙན་པ་ཕྱོགས་ཀྱི་བུ་མོའི་རྣ་བ་རུ། །དཔྱང་བའི་མཁས་
མཆོག་འདན་མ་བློ་ཆོས་ཀྱིས། །ཁེངས་པའི་རུ་དར་མཁའ་ལ་སྒྲེང་བཞིན་
དུ༑ ༑ ཁྱོད་དྲུང་བག་ཡོད་བདུད་རྩིའི་གྲལ་དུ་ལྷགས། །ཆེས་དཀའི་དོགས་
ཕྲེང་སྟར་ལ་རྒྱུས་པ་བཞིན། ། འདྲི་ཚིག་ལམ་ནས་རྣམ་པར་བསྙིལ་བའི་
ཚེ༑ ༑ རེ་རེ་ལ་ཡང་གནད་གསང་འབུམ་རྫོགས་པའི། ། ལན་གྱི་རོལ་མོས་
སྙན་དབང་ཚིམས་པར་བྱས། །དེ་ཚེ་ཁེངས་པའི་རི་མོ་དབྱིངས་སུ་ཡལ། །
གུས་པའི་མགོ་བོ་ས་ལ་བཏུད་བྱས་ནས། ། ཞུ་གསོལ་བུང་ བ་ གཞོན་ནུ་
དགྱེས་པའི་གླུ། །མགོན་ཁྱོད་སྙན་དབང་པད་མའི་ཚལ་ལ་ཕྱོགས། །གང་
གི་རེ་སྐོང་སྐུ་ཡི་འབྲུམ་བུ་ཞིག ། དད་པའི་གསོས་སུ་བསྩལ་བ་དེ་མ་ཐག།
འཇམ་དཔལ་དབྱངས་སུ་གྱུར་ཅེས་སྙན་པའི་རྔ་། ། ད་དུང་ཁོར་ཡུག་རི་
བོའི་ཁྱོན་ལ་ལྡིར། ། ཆོལ་གསུམ་དང་བོའི་མཛེས་རྒྱུན་གྱིས་སྤུད་པའི། །
མཁས་གྲུབ་རྒྱུ་སྐར་རྩེན་པའི་དོ་ར་ཆེར། ། མཚན་སྙན་གདུགས་དཀར་བླ་
རེ་རྟག་འཁོར་ན། །གཞན་དུ་ཁྱོད་ཡོན་འབར་ལ་མཚར་དུ་ཅི། །འཆད་པ་
འཛད་མེད་སྦྲང་ཆར་ཆར་དུ་སྙིལ། །རྩོད་པ་རབ་མྱུར་གློག་འོད་འོད་སྟོང་
འཁྱུག ། རྩོམ་པ་དབྱར་རྔའི་སྒྲ་དབྱངས་དབྱངས་སྙན་པོས། ། སྐལ་
བཟང་མདོངས་མཐའ་དགའ་བའི་མངལ་བཟང་བསྐྲུན། །རྫོགས་སྤྲུལ་ལྔ་
བ་དྷརྨ་བཛྲ་སོགས། །འབྲི་ཀླུང་བརྒལ་ཚེ་གྲུ་རྫིངས་ཆུ་བོར་བྱིང༌། ། ཁྱོད་
མཚན་ངག་ཏུ་བཟླས་པའི་རྣམ་དཀར་གྱིས། ། བདེ་བར་དབུགས་འབྱིན་
སྐལ་བ་བཟང་བོ་ཐོབ། །གང་གི་མཚན་ཙམ་ལན་གཅིག་དྲན་པས་ཀྱང་། །
ཡིད་ལ་ཀུན་ཕན་བདུད་རྩིའི་དཔྱིད་འཇོ་ན། །ཟོལ་མེད་དད་པས་མཆི་མ་
152



དང་བཅས་པར། ། ལྷང་ལྷང་གདུང་བས་འབོད་ལ་ཐུགས་རྗེས་་་་་་་
དགོངས། ། གཞན་ཡང་རིས་མེད་འགྲོ་བའི་ཀུན་རྟོག་ཡིད། ། ཁྱོད་ཐུགས་
མེ་ལོང་དྭངས་པར་འཕོས་པའི་མོད། །འདི་དང་འདི་ཞེས་སོ་སོའི་རྟོག་པ་
ཉིད། །བརྗོད་པས་དད་དང་ཙབ་པ་ལྷན་ཅིག་བྱིན། །རྒྱལ་ཀུན་ཕྲིན་ལས་
སྒྲུབ་པའི་ཕོ་ཉ་བ། །སྙིགས་ལྔའི་གདུང་བ་བསལ་ཕྱིར་བསམ་བཞིན་དུ། །
མི་ཡི་རྣམ་པར་རོལ་བ་ཁོ་བོ་ཞེས། །གསུངས་པ་དེ་ཡང་བསླུ་མེད་ཚད་མར་
ངེས། །འཕགས་པའི་ཡུལ་དུ་ས་ར་ཧ་པ་དང༌། །པད་མའི་དྲུང་དུ་ཅོག་རོ་
ཀླུའི་རྒྱལ་མཚན། །སཱ་ལའི་ལྗོངས་སུ་བསོད་ནམས་སེང་གེ་སོགས། ། སྐྱེས་
ཆེན་དམ་པའི་སྐུར་བཞེངས་ཁྱོད་མིན་སུ། ། འདི་ན་ལོག་སྨོན་བདུད་ཀྱིས་
ཆེར་གཙེས་ཤིང་། །ཉམ་ཐག་འཁོར་བའི་གྲོང་སྒོར་འཁྱམ་པ་བདག །
ད་ནས་བཟུང་སྟེ་ཡང་དག་ཐར་བའི་སར། ། ཁྲིད་པའི་ཕྱག་རིང་སྐྱོངས་
ཤིག་ ཨ་ཛི་ཏ། ། དེ་ སོགས་མཛད་འཕྲིན་དབྱར་གྱི་ཆུ་གཏེར་བཞིན། །
ལེགས་འབབ་ཆུ་ཀླུང་བཞི་ཡི་སྐ་རགས་ཅན། ། དགེ་ལེགས་སྙེ་མའི་དཔལ་
གཡང་དམ་པ་ཡིས། །གང་བར་བྱས་སོ་འོད་སྟོང་ལྡན་པས་ཀྱང༌། ། མིག་
འཕྲུལ་བཞིན་དུ་ཡལ་བའི་ལོ་ཟླའི་ཕྲེང་། །བདེ་ཐུང་རྒྱུ་བའི་གར་གྱི་རྗེས་
འགྲོ་སྟེ། །མགོན་ཁྱོད་དགུང་གྲངས་ཉག་མ་རེ་རེ་ཡང༌། །རིམ་བརྒྱུད་ཆུ་
བྱའི་ས་ཟླའི་ཉེར་དགུར་བསླེབས། ། དེ་ཚེ་ཕུལ་བྱུང་སྲིད་པའི་སྒྲོན་མེ་་་
མཆོག །དྲི་བཞོན་ཤིང་རྟས་ཆུ་ལྷར་དྲངས་བ་ན། །སློབ་ཚོགས་གདུངས་
བས་དུད་མོའི་སྒྲ་དབྱངས་དང༌། ། ཆབས་གཅིག་མཆི་མའི་ཐིགས་པས་ས་
གཞི་བརླན། །ད་ནི་མགོན་ཁྱོད་ཞིང་གཞན་བྱོན་རན་ཞེས། ། ལྷ་གནས་ལྔ་
ཀིའི་སྤྲིན་ཚོགས་འཁྲིགས་པའི་ཚེ། ། ས་ཆེན་འདི་ཡང་མྱ་ངན་ཆབ་རོམ་
གྱི༑ ༑ གོས་དཀར་རུམ་དུ་མགོ་བོ་བཏུམ་ལ་ལྟོས། ། འོན་ཀྱང་འགྲོ་བའི་
བསོད་ནམས་ཟད་པའི་མཐུས། །ཐུགས་མཆོག་ཞི་བའི་དབྱིངས་ལས་བྱོལ་
མེད་པར། །འཇམ་མགོན་ཉི་མ་ནུབ་རིའི་མཐར་བརྒལ་ཚེ། །གངས་ལྡན་
153



Ho
ཁོར་ཡུག་སླར་ཡང་མུན་པས་གདུངས། །ཀྱེ་མ་ཀྱེ་ཧུད་རིགས་ཀུན་འདུས་
པའི་ཞལ། ། གང་གི་བརྩེ་ཆེན་ ལྷ་ ཡི་རྫིང་རིང་ལས། ། རྗེས་བརྩེའི་འོད་
དཀར་ཟེགས་མ་འཐོར་ལ་རེམ། ། རྒྱལ་བསྟན་ཀུན་དའི་འདབ་མ་ཟུམ་ལ་
ཉེ ༑ ༑ མདོར་ན་རྣམ་དཀར་ཕྲིན་ལས་རླབས་ཆེན་གྱིས། །རྒྱལ་བསྟན་སྣུམ་
ཟད་མར་མེའི་སྲོག་མཐུད་དེ། །ཁམས་གསུམ་སྤྱི་དང་བྱེ་བྲག་ཁ་བ་རིར། །
དགེ་ལེགས་སྣང་བའི་གཏེར་རྒྱ་གྲོལ་བར་བྱས། ། འདི་འདྲ་གང་གི་ཆེ་བའི་
ཡོན་ཏན་གྱི། ། གྲངས་སུ་བགྲང་བར་འོས་པ་མིན་མོད་ཀྱང༌། ། འོན་ཀྱང་
བྱིས་པའི་ངག་གི་རོལ་རྩེད་ཀྱིས། །ནང་གི་དེ་ཉིད་རྗོད་ལ་སྐལ་བ་ཕྲ། །
དེའི་ཕྱིར་འདིར་བརྗོད་ལོག་པའི་གཏམ་གྱུར་རྣམས། ། རྡུལ་བྲལ་དྲི་མ་
མེད་པའི་ཡེ་ཤེས་ཀྱིས། །འགྲོ་ལ་རྟག་གཟིགས་འདྲེན་པ་མཆོག་གི་སར། །
རྣམ་གསུམ་དག་པའི་གར་གྱིས་ལན་བརྒྱར་འཆགས། །དེ་ལྟར་ཅུང་ཟད་
བསྟོད་བའི་རྣམ་དཀར་ལས། ། ཐོན་པའི་དགེ་བ་ཅུང་ཟད་མཆིས་སྲིད་
ན་༑ ༑ཡ་ངའི་གཡང་ལ་འཕྱན་པའི་འགྲོ་བ་རྣམས། ། རྗེ་བཙུན་ཁྱོད་སྐུའི་
སྣང་བ་འབྲལ་མེད་ཤོག ། བདག་ཀྱང་དེང་ནས་ཚེ་རབས་པད་མོའི་
ཕྲེང༌། །མགོན་ཁྱོད་འ ཕྲིན་ལས་རྟ་ལྗང་དབང་བོའི་གཟིས། ། ཉེར་འཁྱུད་
རྨོངས་པའི་སྦུབས་རྒྱ་ཡོངས་གྲོལ་ནས། ། ཡང་དག་བློ་ཡི་འདབ་མ་བཞད་
པར་མཛོད། །
ཅེས་རྒྱལ་བ་ཀུན་གྱི་ཡེ་ཤེས་ཀྱི་ཕུང་བོ་གཅིག་ཏུ་བསྡུས་པ་རྗེ་བཙུན་འཇམ་
དཔལ་དབྱངས་ཉིད་སྲིད་འདིར་མི་ཡི་གཟུགས་སུ་སྣང་བ་གནས་ལྔ་རིག་པའི་པཎྜི་
ཏ་ཆེན་པོ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་རྟོགས་པ་ཅུང་ཟིང་བརྗོད་པ་
ཁྱབ་བདག་བླ་མ་དགྱེས་པའི་མཆོད་སྤྲིན་འདི་ཉིད་མགོན་པོ་གང་ལ་མི་ཕྱེད་པའི་
དད་པ་ཐོབ་པའི་ཤཱཀྱའི་བཙུན་གཟུགས་འདུ་གསུམ་པ་ཐུབ་བསྟན་མཉམ་ཉིད་རྡོ་
རྗེས་དར་ཐང་ཆོས་གྲྭ་ཆེན་མོའི་ཉེ་འདབས་སུ་སྦྱར་བ་དགེ་ལེགས་འཕེལ། །
154



རྩོམ་སྒྲིག་འགན་ཁུར་བ།:འཇུ་བཀྲ་ཤིས་བཟང་བོ།
༼ # ཚྭ# :g • 4Lཏཱ ལཾ fཚོ
བར་བཅུག་གི་རི་མོ་འབྲི་མཁན།: འཇུ་བཀྲ་ཤིས་བཟང་བོ། །
ཎྞཾ་ཆ་ : g • Lཎཾ ཚོ
ཞུ་དག་པ།:སྤྲུལ་པདྨ་བློ་བཟང་། །
校对:活佛班玛罗桑
*,
, , # <n E
] ]# 99 # # 16
